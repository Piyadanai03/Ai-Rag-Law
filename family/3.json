[
    {
        "section_content": "เมื่อได้มีการสมรสกันแล้ว คู่สมรสก็มีความจำเป็นที่จะต้องผูกพันกันโดยมีการช่วยเหลืออุปการะเลี้ยงดูซึ่งกันและกัน และย่อมต้องนำทรัพย์สินมาใช้รวมกันเพื่อทำมาหาเลี้ยงชีพสร้างหลักฐานให้แก่ครอบครัวต่อไป ทำให้ทรัพย์สินเงินทองระคนปนเข้ากัน จนบางครั้งอาจเกิดปัญหาว่าทรัพย์สินเป็นของตนหรือของคู่สมรสหรือของทั้งสองฝ่าย แม้ว่ากฎหมายจะได้บัญญัติแยกประเภททรัพย์สินระหว่างคู่สมรสไว้เป็นสินส่วยตัวและสินสมรสซึ่งทรัพย์ทั้งสองประเภทนี้กฎหมายได้กำหนดถึงอำนาจในการจัดการและความรับผิดไว้แล้วก็ตาม แต่คู่สมรสก็สามารถที่จะทำการตกลงกันทำสัญญาก่อนสมรสหรือสัญญาระหว่างสมรสให้เป็นไปตามเจตนาของคู่สมรสนั้นได้ และกำหนดหลักเกณฑ์ในการจัดการทรัพย์สินระหว่างคู่สมรสเป็นกรณีพิเศษแตกต่างจากที่กฎหมายบัญญัติไว้ก็ได้ การตกลงดังกล่าวนี้ย่อมก่อให้เกิดความผูกพันอย่างใดอย่างหนึ่งขึ้น ดังนั้น เพื่อป้องกันไม่ให้เกิดความยุ่งยาก กฎหมายจึงต้องกำหนดเรื่องทรัพย์สินระหว่างคู่สมรสไว้เพื่อขจัดปัญหาที่อาจจะเกิดขึ้นในภายหลังได้ เช่น สัญญาก่อนสมรส สัญญาระหว่างสมรส ทรัพย์สินระหว่างคู่สมรสว่าสิ่งใดเป็นสินส่วนตัวสิ่งใดเป็นสินสมรส และกรณีทรัพย์สินของสามีภริยาที่ไม่ได้จดทะเบียนสมรสกัน",
        "reference": []
    },
    {
        "section_content": "สัญญาก่อนสมรส",
        "reference": []
    },
    {
        "section_content": "เมื่อมีการสมรสเกิดขึ้น คู่สมรสจะมีความสัมพันธ์ทางทรัพย์สินระหว่างคู่สมรสเกิดขึ้นโดยมีความสำคัญต่อการดำรงคงอยู่อย่างผาสุกของครอบครัว ดังนั้น กฎหมายจึงยินยอมให้คู่สมรสทำสัญญาก่อนสมรสในเรื่องทรัพย์สินระหว่างคู่สมรสได้ ซึ่งกฎหมายได้บัญญัติหลักเกณฑ์เกี่ยวกับการทำสัญญาก่อนสมรสไว้ โดยได้บัญญัติไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1465",
        "section_content": "มาตรา 1465 \"ถ้าคู่สมรสมิได้ทำสัญญากันไว้ในเรื่องทรัพย์สินเป็นพิเศษก่อนสมรส ความสัมพันธ์ระหว่างคู่สมรสในเรื่องทรัพย์สินนั้น ให้บังคับตามบทบัญญัติในหมวดนี้",
        "reference": []
    },
    {
        "section_content": "จากบทบัญญัติดังกล่าวนั้น หมายความว่า สัญญาก่อนสมรสต้องเป็นการกระทำก่อนที่จะมีการสมรส ซึ่งจะกระทำก่อนเมื่อใด เวลาใด ณ สถานที่ใดก็ได้ ไม่จำเป็นต้องทำที่ที่มีการจดทะเบียนสมรส แต่ข้อสำคัญคือ จะต้องเป็นการทำสัญญาก่อนการจดทะเบียนสมรส ซึ่งต้องทำด้วยความสมัครใจของตนเองทั้งคู่ โดยมิใช่บิดามารดาหรือผู้ปกครองทำให้ เพราะกฎหมายถือหลักความศักดิ์สิทธิ์แห่งการแสดงเจตนาของคู่สัญญาซึ่งสัญญาก่อนสมรสนั้นจะต้องเป็นเรื่องที่เกี่ยวกับการจัดการสินสมรสให้แตกต่างไปจากที่กฎหมายบัญญัติ หากเป็นกรณีที่ไม่เกี่ยวกับการจัดการสินสมรส แม้ว่าจะเขียนว่าเป็นสัญญาก่อนสมรส ซึ่งทำโดยคู่สมรสและได้ทำก่อนที่จะมีการจดทะเบียนสมรสก็ตาม ก็ไม่ถือว่าเป็นสัญญาก่อนสมรส",
        "reference": []
    },
    {
        "section_content": "สัญญาก่อนสมรสต้องเป็นเรื่องที่เกี่ยวกับทรัพย์สินตลอดจนอำนาจจัดการทรัพย์สินระหว่างสามีภริยาขณะที่สมรสกันอยู่และต้องเป็นไปตามหมวด 4 แห่งบรรพ 5 เท่านั้น ตัวอย่างของสัญญาก่อนสมรสที่มีบัญญัติไว้ชัดเจน เช่น กรณีมาตรา 1476/1 ซึ่งคู่สมรสสามารถทำสัญญาก่อนสมรสให้   คู่สมรสมีอำนาจจัดการสินสมรสตามมาตรา 1476 เพียงผู้เดียว หรือตกลงแบ่งให้แต่ละฝ่ายมีอำนาจจัดการจัดการบางข้อ (ไพโรจน์ กัมพูสิริ และรัศฎา เอกบุตร. 2555 : 67) จะตกลงทำสัญญาก่อนสมรส เกี่ยวกับทรัพย์สินในหมวดอื่นนอกจากหมวด 4 หรือเกี่ยวกับความสัมพันธ์ส่วนตัวไม่ได้ เช่น ตกลงว่าในระหว่างอยู่กินด้วยกันให้คู่สมรสฝ่ายหนึ่งมีหน้าที่อุปการะเลี้ยงดูบุตรเพียงผู้เดียวไม่ได้ เช่น ตกลงกันว่าเมื่อหย่ากันแล้วให้ทรัพย์สินทั้งหมดตกเป็นของคู่สมรสแต่ฝ่ายเดียวไม่ให้คู่สมรสอีกฝ่ายได้รับส่วนแบ่งในสินสมรสเลย เช่นนี้สัญญาดังกล่าวใช้บังคับไม่ได้ (ประสพสุข บุญเดช. 2559 : 190) หรือทำสัญญาก่อนสมรสเปลี่ยนแปลงสิทธิหน้าที่เกี่ยวกับการใช้อำนาจปกครองบุตรผู้เยาว์ไม่ได้ เพราะเป็นเรื่องความสัมพันธ์ระหว่างบิดามารดากับบุตร (ชาติชาย อัครวิบูลย์. 2552 : 186) นอกจากนี้ สัญญาก่อนสมรสเป็นนิติกรรมทางทรัพย์สินอย่างหนึ่ง หากคู่สมรสที่ทำสัญญาก่อนสมรสเป็นผู้เยาว์ก็ได้รับความยินยอมจากผู้แทนโดยชอบธรรมก่อนตามมาตรา 21 เพราะแม้การสมรสซึ่งถือว่าเป็นกิจที่จะต้องทำเฉพาะตัวตามมาตรา 23 หากผู้เยาว์จะทำการสมรสก็ยังต้องได้รับความยินยอมก่อนตามมาตรา 1454 (ไพโรจน์ กัมพูสิริ. 2560 : 231)",
        "reference": []
    },
    {
        "section_content": "ในการทำสัญญาก่อนสมรสในเรื่องทรัพย์สินนั้น ข้อความในสัญญาจะต้องไม่ขัดต่อความสงบเรียบร้อย หรือศีลธรรมอันดีของประชาชน หรือระบุให้ใช้กฎหมายประเทศอื่นบังคับเรื่องทรัพย์สิน มิฉะนั้นข้อความดังกล่าวตกเป็นโมฆะตามที่บัญญัติไว้ในมาตรา 1465 วรรคสอง เช่น กรณีที่คู่สมรส ทำสัญญาก่อนสมรสไว้ว่า เมื่อสมรสกันแล้วให้คู่สมรสฝ่ายหนึ่งมีสิทธิใช้อำนาจปกครองบุตรเพียง      ผู้เดียว สัญญาดังกล่าวใช้บังคับไม่ได้ เพราะมิใช่เป็นเรื่องการจัดการทรัพย์สินหรือสัญญาเปลี่ยนแปลงสิทธิในทรัพย์สินของคู่สมรสหรือเปลี่ยนแปลงส่วนแห่งความรับผิดชอบของคู่สมรส (ชาติชาย       อัครวิบูลย์. 2552 : 188)",
        "reference": []
    },
    {
        "section_content": "แบบของสัญญาก่อนสมรส",
        "reference": []
    },
    {
        "section_content": "เนื่องจากสัญญาก่อนสมรสเป็นเรื่อที่จำกัดอำนาจในการจัดการทรัพย์สินของคู่สมรสฝ่ายใดฝ่ายหนึ่ง จึงจำเป็นที่จะต้องมีหลักฐานไว้เป็นสำคัญ โดยกฎหมายได้บัญญัติหลักเกณฑ์เกี่ยวกับแบบของสัญญาก่อนสมรสบัญญัติไว้ในประมวลกฎหมายแพ่งและพาณิชย์\n \t    มาตรา 1466 “สัญญาก่อนสมรสเป็นโมฆะ ถ้ามิได้จดแจ้งข้อตกลงกันเป็นสัญญาก่อนสมรสนั้นไว้ในทะเบียนสมรสพร้อมกับการจดทะเบียนสมรส หรือมิได้ทำเป็นหนังสือลงลายมือชื่อคู่สมรสและพยานอย่างน้อยสองคนแนบไว้ท้ายทะเบียนสมรส และได้จดไว้ในทะเบียนสมรสพร้อมกับการจดทะเบียนสมรสว่าได้มีสัญญานั้นแนบไว้”",
        "reference": []
    },
    {
        "section_content": "จากบทบัญญัติดังกล่าวจะเห็นว่า เมื่อคู่สมรสตกลงจะทำสัญญาก่อนสมรสในเรื่องทรัพย์สินนั้น คู่สมรสอาจจะกระทำได้โดยการจดแจ้งสัญญาก่อนสมรสนั้นไว้ในทะเบียนสมรสพร้อมกับจดทะเบียนสมรส หรือจะทำเป็นหนังสือลงลายมือชื่อคู่สมรสและพยานอย่างน้อยสองคนแนบไว้ท้ายทะเบียนสมรสพร้อมทั้งจดไว้ในทะเบียนสมรสในขณะจดทะเบียนสมรสว่าได้มีสัญญานั้นแนบไว้ก็ได้ ถ้าไม่ทำตามแบบที่กฎหมายกำหนดนี้ สัญญานั้นเป็นโมฆะตามมาตรา 1466 ในการทำสัญญาก่อนสมรสดังกล่าว ถ้าคู่สมรสเซ็นชื่อไม่ได้ก็อาจใช้วิธีพิมพ์ลายนิ้วมือ แกงได หรือเครื่องหมายอย่างอื่น และมีพยานลงลายมือชื่อรับรองไว้ด้วย 2 คน ตามที่บัญญัติไว้ในมาตรา 9 ก็ได้ ซึ่งเมื่อรวมทั้งพยานในสัญญาแล้วจะต้องมีพยาน 4 คน เว้นแต่จะมีข้อความระบุไว้ชัดเจนว่าเป็นพยานรับรองทั้งสัญญาและการพิมพ์ลายนิ้วมือหรือ แกงได จึงจะมีพยานเพียง 2 คนก็พอ อย่างไรก็ดีสัญญาก่อนสมรสเมื่อได้ทำขึ้นแล้ว แต่หากไม่มีการสมรสกันสัญญาดังกล่าวก็ใช้บังคับไม่ได้  ไม่มีผลผูกพันแต่ประการใด นอกจากนี้การสมรสเป็นโมฆะ สัญญาก่อนสมรสย่อมตกเป็นโมฆะตามไปด้วยเช่นกัน",
        "reference": []
    },
    {
        "section_content": "คำพิพากษาศาลฎีกาที่ 6711/2537 การที่โจทก์จำเลยทำความตกลงในเรื่องทรัพย์สินระหว่างสามีภริยา โดยจำเลยให้สัญญาว่าบ้านพร้อมที่ดินซึ่งเป็นสินส่วนตัวของจำเลยให้เป็นสินสมรสนั้นเป็นกรณีที่คู่สมรสจดแจ้งข้อความอันเป็นสัญญาก่อนสมรสไว้ในทะเบียนสมรสพร้อมกับการจดทะเบียนตามประมวลกฎหมายแพ่งและพาณิชย์ มาตรา 1466 เมื่อไม่ปรากฏว่ามีข้อความขัดต่อความสงบเรียบร้อยหรือศีลธรรมอันดีของประชาชน ย่อมมีผลใช้บังคับได้ตามมาตรา 1465 วรรคสอง โจทก์จึงมีสิทธิขอให้จำเลยจดทะเบียนใส่ชื่อโจทก์เป็นเจ้าของกรรมสิทธิ์ร่วมกับจำเลยคนละครึ่งในโฉนดที่ดินพร้อมบ้านได้",
        "reference": []
    },
    {
        "section_content": "การแก้ไข เปลี่ยนแปลงหรือเพิกถอน สัญญาก่อนสมรส",
        "reference": []
    },
    {
        "section_content": "ภายหลังจากที่ได้มีการทำสัญญาก่อนสมรสแล้วนั้น สัญญาดังกล่าวก็จะผูกพันคู่สมรสตลอดไป หากปรากฏว่าภายหลังการสมรสคู่สมรสประสงค์จะเปลี่ยนแปลงข้อความในสัญญาก่อนสมรสได้หรือไม่นั้น เห็นว่าเมื่อได้อยู่ร่วมกันแล้วฝ่ายใดฝ่ายหนึ่งอาจตกอยู่ในภายใต้อิทธิพลของอีกฝ่ายอาจต้องทำตามคำสั่งโดยไม่สมัครใจ โดยกฎหมายได้บัญญัติกฎเกณฑ์เป็นการป้องกันไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1467",
        "section_content": "มาตรา 1467 \"เมื่อสมรสแล้วจะเปลี่ยนแปลงเพิกถอนสัญญาก่อนสมรสนั้นไม่ได้ นอกจากจะได้รับอนุญาตจากศาล",
        "reference": []
    },
    {
        "section_content": "เมื่อได้มีคำสั่งของศาลถึงที่สุดให้เปลี่ยนแปลงเพิกถอนสัญญาก่อนสมรสแล้วให้ศาลแจ้งไปยังนายทะเบียนสมรสเพื่อจดแจ้งไว้ในทะเบียนสมรส\"",
        "reference": []
    },
    {
        "section_content": "จากบทบัญญัติดังกล่าวนั้น หมายความว่า คู่สมรสจะเปลี่ยนแปลงเพิกถอนสัญญาก่อนสมรสด้วยกันเองไม่ได้ โดยจะต้องร้องต่อศาลซึ่งเป็นกลางเป็นผู้พิจารณาสั่งอนุญาตโดยพิจารณาตามความเหมาะสม และเมื่อศาลมีคำสั่งถึงที่สุดแล้ว เป็นหน้าที่ของศาลที่จะต้องแจ้งการแก้ไขเปลี่ยนแปลงหรือเพิกถอนสัญญาก่อนสมรสนั้นไปยังนายทะเบียนสมรสเพื่อจดแจ้งไว้ในทะเบียนสมรส ซึ่งผลของการแก้ไขเปลี่ยนแปลงเกิดขึ้นนับแต่วันที่ศาลได้มีคำสั่งถึงที่สุด หรือนับแต่วันที่นายทะเบียนทราบและได้จดแจ้งไว้ในทะเบียน และมีข้อน่าสังเกตว่าการเปลี่ยนแปลงสัญญาที่ต้องได้รับอนุญาตจากศาลนั้นจํากัดเฉพาะการเปลี่ยนแปลงภายหลังเมื่อทำการสมรสกันแล้ว ถ้าก่อนสมรสคู่สัญญาต้องการที่จะเปลี่ยนแปลงข้อสัญญาก็อาจจะกระทำได้โดยไม่ต้องขออนุญาตใคร นอกจากนี้ในกรณีที่มีการทำสัญญาก่อนสมรสไว้แล้ว ต่อมาศาลได้มีคำพิพากษาหรือคำสั่งถึงที่สุดเกี่ยวกับอำนาจจัดการสินสมรสตามคำขอของคู่สมรสฝ่ายใดฝ่ายหนึ่งเพียงฝ่ายเดียวอันเป็นคุณแก่ผู้ร้องขอ ศาลก็ยังต้องแจ้งไปยังนายทะเบียนสมรส เพื่อจดแจ้งไว้ในทะเบียนสมรสอีกด้วย ทั้งนี้ ตามที่บัญญัติไว้ในมาตรา 1486",
        "reference": []
    },
    {
        "section_content": "ผลของสัญญาก่อนสมรส",
        "reference": []
    },
    {
        "section_content": "เมื่อได้มีการทำสัญญาก่อนสมรสในเรื่องจัดการทรัพย์สินอย่างใดแล้ว สัญญาดังกล่าวย่อมมีผลผูกพันคู่สมรสจะต้องปฏิบัติไปตามสัญญาจะได้ทราบว่าสามีภริยาได้ทำสัญญาก่อนสมรสไว้ แต่สำหรับบุคคลภายนอกผู้ได้กระทำการใดกับคู่สมรสในเรื่องเกี่ยวกับทรัพย์สินของคู่สมรสถือตามหลักกฎหมายทั่วไป เว้นแต่บุคคลภายนอกผูกพันด้วย โดยกฎหมายได้บัญญัติเกี่ยวกับผลของสัญญาก่อนสมรสไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1468",
        "section_content": "มาตรา 1468 \"ข้อความในสัญญาก่อนสมรสไม่มีผลกระทบกระเทือนถึงสิทธิของบุคคลภายนอกผู้ทำการโดยสุจริต ไม่ว่าจะได้เปลี่ยนแปลงเพิกถอนโดยคำสั่งของศาลหรือไม่ก็ตาม\" \n \t\tจากบทบัญญัติดังกล่าวนั้น หมายความว่า ถ้าบุคคลภายนอกได้กระทำการโดยสุจริต เช่น ไม่ทราบถึงสัญญาก่อนสมรสหรือการแก้ไขเปลี่ยนแปลงสัญญาก่อนสมรส ถือว่าสิทธิของบุคคลภายนอกซึ่งได้มาจากการกระทำเช่นนั้นมีผลสมบูรณ์ เช่น สัญญาก่อนสมรสได้ระบุไว้ว่าให้สามีเป็นผู้จัดการสินสมรสแต่ผู้เดียว ต่อมาได้มีการแก้ไขเปลี่ยนแปลงข้อความให้ภริยาเป็นผู้จัดการแต่     ผู้เดียวแทน บุคคลภายนอกได้เคยทำนิติกรรมเกี่ยวกับสินสมรสกับสามีแต่ผู้เดียวมาตลอดไม่ทราบถึงการเปลี่ยนแปลงนั้น หลังจากการเปลี่ยนแปลงแล้วบุคคลภายนอกยังคงทำนิติกรรมกับสามีต่อมาโดยสุจริต ถือว่านิติกรรมที่ได้กระทำทั้งก่อนและหลังการเปลี่ยนแปลงแล้วนั้นสมบูรณ์ ทั้งนี้ ตามที่บัญญัติไว้ในมาตรา 1468 เช่น สามีภริยาทำสัญญาก่อนสมรสให้สามีจัดการสินสมรสทุกกรณี ต่อมาศาลได้อนุญาตให้เปลี่ยนแปลงสัญญาก่อนสมรสให้ภริยาผู้เดียวเป็นผู้จัดการสินสมรสที่เป็นที่ดินทุกกรณี บุคคลภายนอกไม่ทราบถึงข้อสัญญาก่อนสมรสนั้นและทำสัญญาเช่าที่ดินสินสมรสกับสามีโดยสุจริต สัญญาเช่าที่ดินดังกล่าวผูกพันทั้งสมีและภริยา ภริยาจะยกเอาสัญญาก่อนสมรสที่เปลี่ยนแปลงใหม่ห้ามสามีจัดการสินสมรสเป็นที่เสียหายแก่บุคคลภายนอกไม่ได้ แต่หากบุคคลภายนอกทราบว่ามีสัญญาก่อนสมรสซึ่งศาลเปลี่ยนแปลงให้ภริยาเป็นผู้จัดการสินสมรสที่เป็นที่ดินทุกกรณีแล้ว สัญญาก่อนสมรสนั้นมีผลต่อบุคคลภายนอกด้วย ภริยาห้ามสามีจัดการที่ดินสินสมรสได้ แม้บุคคลภายนอกได้รับความเสียหายก็ตาม (ประสพสุข บุญเดช. 2559 : 195)",
        "reference": []
    },
    {
        "section_content": "สัญญาระหว่างสมรส",
        "reference": []
    },
    {
        "section_content": "คู่สมรสสามารถทำสัญญาในเรื่องทรัพย์สินให้แตกต่างจากที่กฎหมายกำหนดได้โดยการทำสัญญาก่อนสมรส ซึ่งเป็นการทำสัญญาก่อนที่จะมีการสมรสซึ่งกฎหมายได้กำหนดไว้เป็นพิเศษ และนอกจากสัญญาดังกล่าวแล้วยังมีสัญญาอีกประเภทหนึ่งที่เกิดขึ้นภายหลังการสมรส โดยเรียกว่าสัญญาระหว่างสมรสที่คู่สมรสได้กระทำขึ้นในระหว่างเป็นคู่สมรสกัน และเป็นสัญญาเกี่ยวกับทรัพย์สิน โดยกฎหมายได้บัญญัติเกี่ยวกับสัญญาระหว่างสมรสไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1469",
        "section_content": "มาตรา 1469 \"สัญญาที่เกี่ยวกับทรัพย์สินใดที่คู่สมรสทำไว้ต่อกันในระหว่างเป็นคู่สมรสกันนั้น ฝ่ายใดฝ่ายหนึ่งจะบอกล้างเสียในเวลาใดที่เป็นคู่สมรสกันอยู่หรือภายในกำหนดหนึ่งปีนับแต่วันที่ขาดจากการเป็นคู่สมรสกันก็ได้ แต่ไม่กระทบกระเทือนถึงสิทธิของบุคคลภายนอกผู้ทำการโดยสุจริต\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 6)",
        "reference": []
    },
    {
        "section_content": "จากบทบัญญัติดังกล่าว หมายความว่า ในระหว่างสมรสกันนั้นคู่สมรสย่อมมีสิทธิที่จะทำสัญญาเกี่ยวกับทรัพย์สินกันได้เหมือนอย่างบุคคลอื่นทำสัญญากัน ซึ่งสัญญาเกี่ยวกับทรัพย์สินนี้ คือ สัญญาที่มีวัตถุแห่งหนี้เป็นทรัพย์สิน เช่น สัญญายกทรัพย์สินให้แก่กัน สัญญาซื้อขาย แลกเปลี่ยน หรือเช่าทรัพย์สิน นอกจากนี้แล้วยังรวมถึงสัญญาที่คู่สมรสทำการแบ่งสินสมรสกัน โดยอาจจะแบ่งสินสมรสทั้งหมดหรือเฉพาะส่วนก็ได้ เช่น คู่สมรสมีสินสมรสระหว่างคู่สมรสคือ ที่ดิน บ้าน และโรงงาน คู่สมรสอาจทำสัญญายกที่ดิน บ้าน และโรงงานในส่วนที่เป็นของตนทั้งหมดนี้ให้แก่คู่สมรสอีกฝ่ายหนึ่งเป็นสัดส่วน อันมีผลทำให้ทรัพย์สินทั้งสามสิ่งนี้หมดสภาพจากการเป็นสินสมรสและตกเป็นสินส่วนตัวของคู่สมรสฝ่ายนั้นได้ ซึ่งสัญญานี้เป็นสัญญาระหว่างสมรสที่สมบูรณ์ใช้บังคับกันได้ และการทำสัญญาระหว่างสมรสนั้นกฎหมายมิได้กำหนดแบบไว้เป็นพิเศษเหมือนกับสัญญาก่อนสมรสที่จะต้องจดแจ้งไว้ในทะเบียนสมรสด้วย",
        "reference": []
    },
    {
        "section_content": "ทรัพย์สินระหว่างคู่สมรส",
        "reference": []
    },
    {
        "section_content": "เมื่อเกิดการสมรสกันขึ้นมาก็ต้องมีการสร้างหลักฐานให้แก่ครอบครัวต่อไป และย่อมต้องนำทรัพย์สินมาใช้รวมกันเพื่อทำมาหาเลี้ยงชีพ ทำให้ทรัพย์สินเงินทองรวมปนเข้ากันจนบางครั้งอาจเกิดปัญหาว่าทรัพย์สินเป็นของตนหรือของคู่สมรสหรือของทั้งสองฝ่าย ดังนั้น เพื่อป้องกันไม่ให้เกิดความยุ่งยากและปัญหาขึ้นมาในภายหลัง โดยกฎหมายได้กำหนดเรื่องทรัพย์สินระหว่างสามีภริยาบัญญัติไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1470",
        "section_content": "มาตรา 1470 \"ทรัพย์สินระหว่างคู่สมรส นอกจากที่ได้แยกไว้เป็นสินส่วนตัว ย่อมเป็นสินสมรส\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 6)",
        "reference": []
    },
    {
        "section_content": "จากบทบัญญัติดังกล่าว หมายความว่า ทรัพย์สินระหว่างคู่สมรสนั้น กฎหมายได้แบ่งออกเป็น 2 ประเภท คือ 1. สินส่วนตัว และ 2. สินสมรสการจัดแบ่งต้องพิจารณาว่าเป็นสินส่วนตัวหรือไม่ก่อน เมื่อไม่เป็นสินส่วนตัวแล้วจึงเป็นสินสมรส โดยทั่วไปสินส่วนตัวคือทรัพย์สินที่เป็นกรรมสิทธิ์ของคู่สมรสแต่ละฝ่าย สินสมรสได้แก่ทรัพย์สินที่เป็นกรรมสิทธิ์รวมของคู่สมรสทั้งสองฝ่าย เพราะว่าการจัดการทรัพย์สินทั้งสองประเภทดังกล่าวนี้แตกต่างกัน (ประสพสุข บุญเดช. 2559 : 20)  โดยแยกพิจารณาได้ดังต่อไปนี้",
        "reference": []
    },
    {
        "section_content": "สินส่วนตัว",
        "reference": []
    },
    {
        "section_content": "สินส่วนตัว หมายถึง ทรัพย์สินที่คู่สมรสฝ่ายใดฝ่ายหนึ่งมีกรรมสิทธิ์อยู่ก่อนที่จะสมรส และยังมีทรัพย์สินบางอย่างที่ได้มาในระหว่างสมรสอาจถือว่าเป็นสินส่วนตัวได้ โดยกฎหมายได้บัญญัติเกี่ยวกับสินส่วนตัวไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1471",
        "section_content": "มาตรา 1471 \"สินส่วนตัวได้แก่ทรัพย์สิน",
        "reference": []
    },
    {
        "section_content": "ที่ฝ่ายใดฝ่ายหนึ่งมีอยู่ก่อนสมรส",
        "reference": []
    },
    {
        "section_content": "ที่เป็นเครื่องใช้สอยส่วนตัว เครื่องแต่งกาย หรือเครื่องประดับกายตามควรแก่ฐานะหรือเครื่องมือเครื่องใช้ที่จำเป็นในการประกอบอาชีพหรือวิชาชีพของคู่สมรสฝ่ายใดฝ่ายหนึ่ง \n\t \t(3) ที่ฝ่ายใดฝ่ายหนึ่งได้มาระหว่างสมรสโดยการรับมรดกหรือโดยการให้โดยเสน่หา \n\t \t(4) ที่เป็นของหมั้น\"",
        "reference": []
    },
    {
        "section_content": "จากบทบัญญัติดังกล่าว จะเห็นได้ว่าสินส่วนตัวได้แก่ทรัพย์สิน 4 ประเภท ดังนี้",
        "reference": []
    },
    {
        "section_content": "ทรัพย์สินที่ฝ่ายใดฝ่ายหนึ่งมีอยู่ก่อนสมรส",
        "reference": []
    },
    {
        "section_content": "สินส่วนตัวตามมาตรา 1471(1) คือทรัพย์สินที่ฝ่ายใดฝ่ายหนึ่งมีอยู่ก่อนสมรส ได้แก่ ทรัพย์สินทุกอย่างซึ่งคู่สมรสแต่ละฝ่ายมีอยู่หรือได้มาก่อนวันที่จะจดทะเบียนสมรส ทั้งสังหาริมทรัพย์หรืออสังหาริมทรัพย์ ทั้งนี้ ฝ่ายนั้นต้องมีกรรมสิทธิ์เด็ดขาดหรืออย่างน้อยต้องมีสิทธิครอบครองก่อนสมรส เช่น ครอบครองที่ดินที่ไม่มีเอกสารสิทธิก่อนจดทะเบียนสมรส ที่ดินนั้นเป็นสินส่วนตัว        หากได้มาหลังจดทะเบียนสมรส ไม่เป็นสินส่วนตัวตามมาตรา 1471(1) (ไพโรจน์ กัมพูสิริ และรัศฎา เอกบุตร. 2555 : 81)",
        "reference": []
    },
    {
        "section_content": "คำพิพากษาศาลฎีกาที่ 2353/2536 ที่ดินและบ้านเป็นอสังหาริมทรัพย์ ขณะที่    ผู้ร้องทำสัญญาจะซื้อขายกับผู้ขาย ทรัพย์สินดังกล่าวยังเป็นกรรมสิทธิ์ของผู้ขายกรรมสิทธิ์จะตกเป็นของผู้ร้องต่อเมื่อผู้ร้องได้จดทะเบียนรับโอนกรรมสิทธิ์จากผู้ขายแล้ว เมื่อผู้ร้องได้ชำระเงินส่วนใหญ่และจดทะเบียนรับโอนกรรมสิทธิ์ที่ดินและบ้านพิพาทจากผู้ขายภายหลังที่ได้จดทะเบียนสมรสกับจำเลยแล้ว ต้องถือว่าที่ดินและบ้านพิพาทเป็นทรัพย์สินที่ผู้ร้องได้มาในระหว่างสมรสจึงเป็นสินสมรสตามประมวลกฎหมายแพ่งและพาณิชย์ มาตรา 1474(1)",
        "reference": []
    },
    {
        "section_content": "นอกจากนี้ ทรัพย์สินอันเป็นสินส่วนตัวของคู่สมรสฝ่ายที่เป็นเจ้าของนั้น แม้หลังจากสมรสแล้วได้นำทรัพย์สินดังกล่าวมาใช้สอยร่วมกันก็ตาม ก็ไม่ทำให้ทรัพย์สินดังกล่าวเปลี่ยนสภาพจากสินส่วนตัวเป็นสินสมรส เช่น ภริยามีเตียงนอนและตู้เย็นอยู่แล้วก่อนสมรส เมื่อสมรสแล้วได้นำมาใช้สอยในครัวเรือนร่วมกับสามี เตียงนอนและตู้เย็นนี้ยังเป็นสินส่วนตัวของภริยาอยู่นั่นเอง \n\t\t1.2 ทรัพย์สินที่เป็นเครื่องใช้สอยส่วนตัว เครื่องแต่งกาย หรือเครื่องประดับกายตามควรแก่ฐานะ หรือเครื่องมือเครื่องใช้ที่จำเป็นในการประกอบอาชีพ หรือวิชาชีพของคู่สมรสฝ่ายใดฝ่ายหนึ่ง",
        "reference": []
    },
    {
        "section_content": "สินส่วนตัวตามมาตรา 1471(2) แบ่งได้เป็น 2 ประเภท คือ ประเภทแรก ทรัพย์สินที่มีการเฉพาะตัวของคู่สมรสใช้ประจำวันหรือใช้บ่อย ๆ เช่น นาฬิกา แว่นตา เสื้อผ้า รองเท้า กระเป๋า เข็มขัด แหวน เป็นต้น ซึ่งมีราคาสมควรแก่ฐานะของคู่สมรสนั้น ย่อมเป็นสินส่วนตัว ประเภทที่สอง เป็นทรัพย์สินที่คู่สมรสใช้เป็นเครื่องมือประกอบอาชีพหรือวิชาชีพ เช่น ภริยามีอาชีพขายข้างแกง โต๊ะเก้าอี้ เครื่องครัว และตู้เย็นเก็บอาหารสำหรับการค้าขายนั้นย่อมเป็นสินส่วนตัวของภริยา (ไพโรจน์ กัมพูสิริ และรัศฎา เอกบุตร. 2555 : 83) มีข้อสังเกตว่า ทรัพย์สินดังกล่าวแม้ซื้อมาในระหว่างสมรสด้วยเงินที่เป็นสินสมรส ก็เป็นสินส่วนตัวของคู่สมรสฝ่ายที่เป็นเจ้าของทรัพย์สินดังกล่าว ทั้งนี้ เพระเมื่อสมรสกันแล้วคู่สมรสแต่ละฝ่ายต่างมีความจำเป็นต้องมีข้าวของเครื่องใช้หรือเครื่องมือสำหรับประกอบอาชีพเป็นของตนเองโดยเฉพาะไม่เกี่ยวข้องกับบุคคลอื่น (ประสพสุข บุญเดช. 2559 : 211 - 212)",
        "reference": []
    },
    {
        "section_content": "กรณีที่เครื่องใช้สอยส่วนตัว เครื่องแต่งกายหรือเครื่องประดับกายที่ซื้อหามาด้วยเงินสินสมรสนี้จะต้องมีราคาค่างวดตามสมควรแก่ฐานะของคู่สมรสถ้าเกินควรแก่ฐานะของคู่สมรส ทรัพย์สินเหล่านี้ก็มิใช่สินส่วนตัวแต่เป็นสินสมรสตามธรรมดา เช่น ครอบครัวมีฐานะยากจน ภริยาเอาเงินสินสมรสไปซื้อแหวนทองวงหนึ่งราคา 15,000 - 16,000 บาท แหวนวงนี้อาจจะถือว่าเป็นเครื่องประดับกายตามควรแก่ฐานะอันเป็นสินส่วนตัวของภริยาได้ แต่ถ้าหากภริยาเอาเงินสินสมรส 200,000 บาท ไปซื้อแหวนเพชร แหวนเพชรวงนี้น่าจะเกินฐานะของคู่สมรส จึงยังคงเป็นสินสมรสอยู่ตามเดิม",
        "reference": []
    },
    {
        "section_content": "คำพิพากษาศาลฎีกาที่ 812/2533 สร้อยคอ สร้อยข้อมือ แหวน เข็มขัดนาก \nเป็นเครื่องประดับกายราคารวมกันประมาณ 67,210 บาท นับว่าเป็นราคาไม่มาก เมื่อพิจารณาตามฐานะและรายได้ของคู่สมรสจึงเป็นเครื่องประดับกายตามควรแก่ฐานะของ ล. ผู้เป็นภริยา แม้ ล. \nจะได้มาโดยสามีเป็นผู้หามาให้หรือตนเองหามาเองในระหว่างสมรสก็ตามก็เป็นสินส่วนตัวของ ล.\n\t\t \tคำพิพากษาศาลฎีกาที่ 3666-3667/2535 สร้อยคอทองคำหนัก 5 บาท และ\nพระเลี่ยมทอง 10 องค์เป็นเครื่องประดับกายตามสมควรแก่ฐานะ แม้สามีจะซื้อให้ภริยาในระหว่างสมรสก็ตามก็เป็นสินส่วนตัวของภริยา",
        "reference": []
    },
    {
        "section_content": "ทรัพย์สินที่ฝ่ายใดฝ่ายหนึ่งได้มาในระหว่างสมรสโดยการรับมรดกหรือโดยการให้โดยเสน่หา",
        "reference": []
    },
    {
        "section_content": "สินส่วนตัวตามมาตรา 1471(3) แบ่งได้เป็น 2 ประเภทคือ ทรัพย์สินที่ได้มาโดยการรับมรดก และทรัพย์สินที่ได้มาโดยการให้โดยเสน่หาในระหว่างสมรส เช่น ที่ดินที่คู่สมรสได้รับมรดกมาระหว่างสมรส หรือที่คู่สมรสได้รับยกให้โดยเสน่หาระหว่างสมรส การรับมรดกหมายถึงการรับมรดกทั้งในฐานะทายาทโดยธรรมหรือผู้รับพินัยกรรม การรับมรดกโดยพินัยกรรม พินัยกรรมต้องไม่ระบุว่าให้เป็นสินสมรส หากพินัยกรรมระบุว่าให้เป็นสินสมรส ทรัพย์สินนั้นเป็นสินสมรสตามมาตรา 1474(2) บทบัญญัติในข้อนี้มิได้กำหนดให้ใช้บังคับแต่เฉพาะกรณีบุคคลภายนอกเป็นผู้ยกทรัพย์สินให้แก่สามีหรือภริยาเท่านั้น แต่รวมถึงกรณีที่สามีภริยายกทรัพย์สินให้แก่กันด้วย",
        "reference": []
    },
    {
        "section_content": "คำพิพากษาศาลฎีกาที่ 337/2530 โจทก์จำเลยเป็นสามีภริยากัน โจทก์มีชื่อเป็นเจ้าของกรรมสิทธิ์ในที่ดินสินสมรสแต่ผู้เดียว ในระหว่างสมรสจำเลยได้ทำหนังสือสัญญาและจดทะเบียนยกที่ดินดังกล่าวพร้อมสิ่งปลูกสร้างให้แก่โจทก์ แสดงว่าจำเลยมีเจตนายกทรัพย์สินซึ่งเป็นสินสมรสส่วนของตนทั้งหมดให้แก่โจทก์ย่อมทำให้ทรัพย์สินนั้นหมดสภาพจากการเป็นสินสมรสและ ตกเป็นสินส่วนตัวของโจทก์และสัญญานี้เป็นสัญญาระหว่างสมรสที่สมบูรณ์ใช้บังคับกันได้ เมื่อจำเลยยกทรัพย์สินให้แก่โจทก์ และทรัพย์สินนั้นตกเป็นสินส่วนตัวของโจทก์ตามประมวลกฎหมายแพ่งและพาณิชย์ มาตรา1471(4) แล้ว จำเลยก็ไม่มีสิทธิในทรัพย์สินนั้นต่อไป โจทก์จำเลยหย่ากัน โจทก์ฟ้องขับไล่จำเลยออกจากทรัพย์สินดังกล่าวได้",
        "reference": []
    },
    {
        "section_content": "การให้โดยเสน่หานั้นเป็นสัญญาสองฝ่ายที่ไม่เป็นสัญญาต่างตอบแทน โดยผู้รับไม่ต้องทำหน้าที่ตอบแทนผู้ให้แต่อย่างใด ๆ ทั้งสิ้น ทรัพย์สินที่ได้รับมานั้นก็เป็นสินส่วนตัว แม้ว่าจะได้รับมาในระหว่างสมรสก็ตาม ฝ่ายใดรับก็เป็นสินส่วนตัวของฝ่ายนั้น และการให้รางวัลไม่ใช่การให้โดยเสน่หา เช่น เมื่อสมรสแล้วคู่สมรสถูกรางวัลสลากกินแบ่งรัฐบาลเป็นเงิน 50,000 บาท เงินรางวัลไม่ใช่สินส่วนตัวของภริยาตามมาตรา 1471(3) เพราะไม่ใช่เงินที่ได้โดยการให้โดยเส่หา แต่เป็นสินสมรสเพราะได้มาระหว่างสมรสตามมาตรา 1471(1)",
        "reference": []
    },
    {
        "section_content": "ทรัพย์สินที่เป็นของหมั้น",
        "reference": []
    },
    {
        "section_content": "สินส่วนตัวตามมาตรา 1471(4) ได้แก่ ทรัพย์สินที่เป็นของหมั้นซึ่งมีไว้เฉพาะสำหรับคู่สมรสฝ่ายผู้รับหมั้นเท่านั้น ดังนั้น ของหมั้นจึงเป็นสินส่วนตัวของคู่สมรสฝ่ายที่รับหมั้นโดยเด็ดขาด การกำหนดให้ของหมั้นเป็นสินส่วนตัวตามมาตรา 1471(4) เพื่อให้สอดคล้องกับมาตรา 1437 วรรคสอง ดังนั้น เมื่อสมรสแล้วกฎหมายจึงกำหนดให้ของหมั้นเป็นสินส่วนตัวของคู่สมรสฝ่ายผู้รับหมั้น เพราะของหมั้นนั้นเป็นทรัพย์สินที่คู่สมรสฝ่ายผู้รับหมั้นมีอยู่ก่อนสมรสนั่นเอง (ไพโรจน์ กัมพูสิริ และรัศฎา เอกบุตร. 2555 : 84) เมื่อหมั้นกันแล้วแม้ของหมั้นจะตกเป็นกรรมสิทธิ์แก่คู่สมรสฝ่ายผู้รับหมั้นแล้ว แต่หากคู่สมรสฝ่ายผู้รับหมั้นผิดสัญญาหมั้น คู่สมรสฝ่ายผู้รับหมั้นจะต้องคืนของหมั้นให้แก่  คู่สมรสฝ่ายผู้หมั้น หากคู่สมรสฝ่ายผู้รับหมั้นไม่ผิดสัญญาหมั้นและมีการสมรส ของหมั้นจึงเป็นสินส่วนตัวและไม่มีกรณีที่จะต้องคืนของหมั้นแก่คู่สมรสฝ่ายผู้หมั้นอีก",
        "reference": []
    },
    {
        "section_content": "ของแทนสินส่วนตัว",
        "reference": []
    },
    {
        "section_content": "ภายหลังจากที่ได้มีการสมรสกันแล้ว คู่สมรสอาจมีการจำหน่ายจ่ายโอนสินส่วนตัวไปแล้วได้เงินหรือทรัพย์อื่นมาแทนในระหว่างที่ยังเป็นคู่สมรสกัน เพื่อไม่ให้เกิดปัญหาว่าเงินหรือทรัพย์อื่นที่ได้มาแทนนั้นเป็นสินสมรสหรือไม่ เพราะได้มาในระหว่างสมรสกฎหมายได้เล็งเห็นปัญหา โดยกฎหมายได้บัญญัติไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1472",
        "section_content": "มาตรา 1472 \"สินส่วนตัวนั้น ถ้าได้แลกเปลี่ยนเป็นทรัพย์สินอื่นก็ดี ซื้อทรัพย์สินอื่นมาก็ดี หรือขายได้เป็นเงินมาก็ดี ทรัพย์สินอื่นหรือเงินที่ได้มานั้นเป็นสินส่วนตัว สินส่วนตัวที่ถูกทำลายไปทั้งหมดหรือแต่บางส่วน แต่ได้ทรัพย์สินอื่นหรือเงินมาทดแทน ทรัพย์สินอื่นหรือเงินที่ได้มานั้นเป็นสินส่วนตัว\"",
        "reference": []
    },
    {
        "section_content": "จากบทบัญญัติดังกล่าว หมายความว่า เมื่อคู่สมรสฝ่ายใดฝ่ายหนึ่งได้นำสินส่วนตัวของตนนั้นเปลี่ยนเป็นทรัพย์สินอื่นก็ดี ซื้อทรัพย์สินอื่นมาด้วยเงินสินส่วนตัวก็ดี หรือขายสินส่วนตัวได้เป็นเงินมาก็ดี ทรัพย์สินอื่นหรือเงินที่ได้มานั้นยังคงเป็นสินส่วนตัวอยู่ตามเดิม เช่น คู่สมรสเอาที่ดินสินส่วนตัวที่ชลบุรีไปแลกกับที่ดินที่บุรีรัมย์ หลังจากที่มีการสมรสแล้ว ที่ดินที่บุรีรัมย์แปลงใหม่นี้ตกเป็นสินส่วนตัวของคู่สมรสฝ่ายนั้น หรือกรณีที่คู่สมรสเอาแหวนเพชรที่เป็นสินส่วนตัวไปขายได้เงินมาจำนวน 100,000 บาท เงินจำนวน 100,000 บาทนี้ ก็เป็นสินส่วนตัวของคู่สมรสฝ่ายนั้นเช่นเดียวกัน  \n\t\t \tส่วนกรณีที่สินส่วนตัวที่ถูกทำลายไปทั้งหมดหรือแต่บางส่วน แต่ได้ทรัพย์สินหรือเงินมาทดแทน ทรัพย์สินอื่นหรือเงินที่ได้มานั้นเป็นสินส่วนตัวเช่นเดียวกัน เช่น คู่สมรสมีตึกแถวเป็นสินส่วนตัวโดยเอาประกันภัยไว้ ต่อมาเกิดไฟไหม้ตึกแถวทั้งหมดหรือแต่บางส่วน บริษัทประกันภัยได้ใช้เงินค่าประกันภัยให้ หรือสร้างตึกแถวให้ใหม่เพื่อทดแทนตึกแถวที่ถูกไฟไหม้นั้น เงินค่าประกันไฟหรือตึกแถวที่สร้างใหม่นี้ตกเป็นสินส่วนตัวของคู่สมรสฝ่ายนั้น แสดงให้เห็นว่าเมื่อได้ทรัพย์ใหม่นั้นมาแทนทรัพย์เก่า ทรัพย์ใหม่ที่ได้มาจึงเป็นสินส่วนตัว \n\t\t1.6 การจัดการสินส่วนตัว",
        "reference": []
    },
    {
        "section_content": "การจัดการสินส่วนตัว เป็นไปตามหลักการเดิมที่มีมาตั้งแต่ปี พ.ศ. 2477 กล่าวคือ สินส่วนตัวของฝ่ายใด ฝ่ายนั้นเป็นผู้จัดการ โดยกฎหมายได้บัญญัติไว้ในประมวลกฎหมายแพ่งและพาณิชย์\t\n\t\t \tมาตรา 1473 \"สินส่วนตัวของคู่สมรสฝ่ายใดให้ฝ่ายนั้นเป็นผู้จัดการ\"",
        "reference": []
    },
    {
        "section_content": "จากบทบัญญัติดังกล่าว หมายความว่า สินส่วนตัวของคู่สมรสฝ่ายใด คู่สมรสฝ่ายนั้นเป็นผู้จัดการ คู่สมรสอีกฝ่ายหนึ่งไม่มีสิทธิเกี่ยวข้องด้วย การจัดการสินส่วนตัวหมายความถึง การกระทำแก่ทรัพย์สินที่เป็นสินส่วนตัวในการบำรุงรักษาสงวนไว้หรือทำให้งอกเงยได้ประโยชน์ยิ่งขึ้นและรวมถึงการจำหน่าย จำนอง จำนำ หรือก่อให้เกิดภาระติดพันในทรัพย์สินด้วย (ประสพสุข บุญเดช. 2559 : 218) ดังนั้น สินส่วนตัวของฝ่ายใดแล้ว ฝ่ายนั้นก็มีอำนาจจัดการได้เองโดยไม่ต้องได้รับความยินยอมจากอีกฝ่ายหนึ่ง เพราะมาตรา 1476 เป็นเรื่องเกี่ยวกับการจัดการสินสมรสที่จะต้องได้รับความยินยอมจากอีกฝ่ายหนึ่งก่อน เช่น ก่อนสมรสคู่สมรสมีที่ดินแปลงหนึ่งที่พะเยา เมื่อสมรสแล้วที่ดินแปลงนี้ยังคงเป็นของคู่สมรสฝ่ายนั้นแต่ผู้เดียว โดยเป็นสินส่วนตัวของคู่สมรสฝ่ายนั้น คู่สมรสฝ่ายนั้นมีอำนาจที่จะขายหรือนำเอาที่ดินแปลงนี้ไปให้คนอื่นเช่าได้โดยลำพัง โดยไม่ต้องขออนุญาตจากคู่สมรสอีกฝ่าย และคู่สมรสอีกฝ่ายไม่มีอำนาจเข้ามาเกี่ยวข้องกับที่ดินแปลงนี้อีกเลย",
        "reference": []
    },
    {
        "section_content": "คำพิพากษาศาลฎีกาที่ 3741/2533 ทรัพย์มรดกที่โจทก์ได้รับมาจากบิดาเป็นสินส่วนตัวของโจทก์ตามประมวลกฎหมายแพ่งและพาณิชย์ มาตรา 1471(3) ฉะนั้นการที่โจทก์ฟ้องเรียกเอาทรัพย์มรดกดังกล่าวจึงเป็นการจัดการสินส่วนตัว โจทก์จึงมีอำนาจฟ้องคดีได้โดยไม่ต้องได้รับความยินยอมจากสามี",
        "reference": []
    },
    {
        "section_content": "คำพิพากษาศาลฎีกาที่ 184/2536 ประมวลกฎหมายแพ่งและพาณิชย์ มาตรา 1473 บัญญัติว่าสินส่วนตัวของคู่สมรส ฝ่ายใดให้ฝ่ายนั้นเป็นผู้จัดการ จำเลยมีสิทธิทำนิติกรรมก่อให้เกิดภาระจำยอมในที่ดินภารยทรัพย์ อันเป็นสินส่วนตัวของจำเลยได้เองตามล่าพังโดยไม่ต้องได้รับความยินยอมจากจำเลยร่วมซึ่งเป็น ภริยา สัญญาประนีประนอมยอมความก่อตั้งภาระจำยอมดังกล่าวจึงมีผลผูกพันจำเลย โจทก์ย่อมมีสิทธิฟ้องบังคับจำเลยให้ไปจดทะเบียนทางพิพาทเป็นทางภาระจำยอมได้",
        "reference": []
    },
    {
        "section_content": "สินสมรส",
        "reference": []
    },
    {
        "section_content": "สินสมรสเป็นทรัพย์สินที่ได้มาในระหว่างสมรส และนอกจากนี้เพื่อให้ได้ความชัดเจนว่านอกทรัพย์สินที่ได้ในระหว่างสมรสแล้วยังมีทรัพย์สินประเภทอื่นอีกหรือไม่ที่เป็นสินสมรส ซึ่งกฎหมายได้วางหลักเกณฑ์ให้ชัดเจนว่าทรัพย์สินประเภทใดบ้างเป็นสินสมรส โดยได้บัญญัติไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1474",
        "section_content": "มาตรา 1474 \"สินสมรสได้แก่ทรัพย์สิน",
        "reference": []
    },
    {
        "section_content": "ที่คู่สมรสได้มาระหว่างสมรส",
        "reference": []
    },
    {
        "section_content": "ที่ฝ่ายใดฝ่ายหนึ่งได้มาระหว่างสมรสโดยพินัยกรรมหรือการให้เป็นหนังสือเมื่อพินัยกรรมหรือหนังสือยกให้ระบุว่าเป็นสินสมรส",
        "reference": []
    },
    {
        "section_content": "ที่เป็นดอกผลของสินส่วนตัว",
        "reference": []
    },
    {
        "section_content": "ถ้ากรณีเป็นที่สงสัยว่าทรัพย์สินอย่างหนึ่งเป็นสินสมรสหรือมิใช่ ให้สันนิษฐานไว้ก่อน ว่าเป็นสินสมรส\"",
        "reference": []
    },
    {
        "section_content": "จากบทบัญญัติดังกล่าว จะเห็นได้ว่าสินสมรสมีด้วยกัน 3 ประเภท ดังนี้\n\t\t2.1 ทรัพย์สินที่คู่สมรสได้มาระหว่างสมรส",
        "reference": []
    },
    {
        "section_content": "เมื่อชายและหญิงจดทะเบียนสมรสเป็นสามีภริยากันแล้วจะมีกองทรัพย์สินร่วมกัน เรียกว่าสินสมรส ซึ่งมีลักษณะเป็นสินส่วนกลางเพื่อประโยชน์ในครอบครัว (ไพโรจน์ กัมพูสิริ และรัศฎา เอกบุตร. 2555 : 86) หมายความว่า ทรัพย์สินทั้งหมดที่คู่สมรสทำมาหาได้ในระหว่างสมรสเป็นสินสมรสทั้งสิ้น โดยไม่คำนึงว่าฝ่ายใดจะหาได้มากน้อยกว่ากันหรือไม่ เช่น เงินเดือนที่คู่สมรสได้มาในระหว่างสมรสเป็นสินสมรสค่าจ้าง เงินรางวัล เงินบำเหน็จบำนาญ เป็นต้น แต่หากไม่มีการจดทะเบียนสมรส ทรัพย์สินที่ได้มาระหว่างอยู่กินด้วยกันต้องพิจารณาว่าทำมาหาได้ร่วมกันหรือไม่    หากไม่เป็นการทำมาหาได้ร่วมกันก็ไม่เป็นเจ้าของกรรมสิทธิ์รวม แม้ต่อมามีการจดทะเบียนสมรสก็ไม่ทำให้มีผลเป็นสินสมรส (ชาติชาย อัครวิบูลย์. 2552 : 215)",
        "reference": []
    },
    {
        "section_content": "นอกจากนี้ทรัพย์สินที่สามีภริยาได้มาระหว่างหย่าร้างหรือแยกกันอยู่ย่อมเป็นทรัพย์สินที่ได้มาระหว่างสมรส เพราะการหย่าร้างหรือแยกกันอยู่ไม่ทำให้การสมรสสิ้นสุดลง ทรัพย์สินนั้นจึงเป็นสินสมรส (เสนีย์  ปราโมช. 2508 : 109)",
        "reference": []
    },
    {
        "section_content": "คำพิพากษาศาลฎีกาที่ 3392/2548 การที่จำเลยกับโจทก์สมัครใจแยกกันอยู่     แต่มิได้จดทะเบียนหย่ากัน จำเลยกับโจทก์ก็ยังคงมีฐานะเป็นสามีภริยากันโดยชอบด้วยกฎหมาย ทรัพย์สินที่คู่สมรสได้มาในระหว่างสมรสย่อมเป็นสินสมรสตาม ป.พ.พ. มาตรา 1474(1) ดังนั้น เงินกองทุนสำรองเลี้ยงชีพ เงินชดเชย เงินค่าตอนแทนพิเศษเนื่องจากการลาออก เงินค่าหุ้นสมาชิกสหกรณ์ออมทรัพย์ฯ และเงินโบนัส ซึ่งเป็นทรัพย์สินที่จำเลยได้มาระหว่างสมรส จึงเป็นสินสมรสระหว่างโจทก์และจำเลย โจทก์ย่อมมีสิทธิในจำนวนเงินพิพาทร่วมกับจำเลย",
        "reference": []
    },
    {
        "section_content": "ในกรณีที่ทรัพย์สินที่ได้มาระหว่างสมรสอันเป็นสินสมรสนั้น ถ้าหากว่าทรัพย์นั้นเป็นทรัพย์ที่เป็นประธานแล้วต่อมามีทรัพย์อื่นมาประกอบเป็นส่วนควบ ส่วนควบนั้นก็ย่อมกลายเป็นสินสมรสไปด้วย เช่น ที่ดินเป็นสินสมรส ตึกแถวซึ่งเป็นส่วนควบของที่ดินก็ย่อมตกเป็นสินสมรสด้วย สำหรับดอกผลของสินสมรสก็ย่อมเป็นสินสมรสเช่นเดียวกัน เช่น ลูกสุกรเกิดจากสุกรพ่อและสุกรแม่ซึ่งเลี้ยงไว้ในระหว่างเจ้ามรดกยังมีชีวิตอยู่ แต่เกิดเมื่อเจ้ามรดกตายไปแล้ว ลูกสุกรและเงินที่ขายลูกสุกรได้ก็ย่อมเป็นสินสมรสระหว่างเจ้ามรดกกับภริยา ตัวอย่างเช่น",
        "reference": []
    },
    {
        "section_content": "คำพิพากษาศาลฎีกาที่ 293/2520 เมื่อที่ดินเป็นสินสมรส ตึกแถวซึ่งเป็นส่วนควบของที่ดินจึงตกเป็นสินสมรสด้วย",
        "reference": []
    },
    {
        "section_content": "คำพิพากษาศาลฎีกาที่ 370/2506 ลูกสุกรเกิดจากสุกรพ่อและสุกรแม่ซึ่งเลี้ยงไว้ในระหว่างเจ้ามรดกยังมีชีวิตอยู่แต่เกิดเมื่อเจ้ามรดกตายแล้วลูกสุกรและเงินที่ขายลูกสุกรได้ก็เป็นสินสมรสระหว่างเจ้ามรดกกับภรรยาส่วนของเจ้ามรดกตกเป็นมรดก ทายาทมีส่วนแบ่งในสุกรพ่อและสุกรแม่อย่างไรก็มีส่วนแบ่งในลูกสุกรหรือเงินที่ขายได้อย่างนั้น",
        "reference": []
    },
    {
        "section_content": "หากเป็นการได้มาโดยรับมรดกหรือการให้โดยเสน่หาแล้ว ทรัพย์สินนั้นเป็นสินส่วนตัวของคู่สมรสตามมาตรา 1471(3) เช่น พระภิกษุไปฉันเพล โยมถวายปัจจัย 1,000 บาท ซึ่งมีลักษณะเป็นการให้โดยเสน่หา เพราะไม่ได้ให้ตอบแทนการทำงานหรือการจ้าง จึงเป็นสินส่วนตัวของพระภิกษุ (กานต์สินี ทิพย์มณเฑียร. 2560 : 55-56)",
        "reference": []
    },
    {
        "section_content": "ตัวอย่างเกี่ยวกับทรัพย์สินที่คู่สมรสได้มาในระหว่างสมรส",
        "reference": []
    },
    {
        "section_content": "กรณีที่ผู้สมรสใช้เงินส่วนตัวซื้อสลากกินแบ่งรัฐบาลก่อนสมรส และถูกรางวัลภายหลังสมรส ถือว่าเงินรางวัลเป็นทรัพย์ที่ได้มาในระหว่างสมรส เป็นสินสมรส",
        "reference": []
    },
    {
        "section_content": "คำพิพากษาศาลฎีกาที่ 1053/2537 จำเลยใช้เงินของจำเลยซื้อสลากกินแบ่งรัฐบาลก่อนสมรสกับโจทก์ สลากกินแบ่งรัฐบาลออกรางวัลหลังจากที่โจทก์จำเลยสมรสกันแล้ว และถูกรางวัลเงินรางวัลที่จำเลยได้รับมาจากการถูกสลากกินแบ่งรัฐบาลระหว่างสมรสถือว่าเป็นทรัพย์สินที่ได้มาระหว่างสมรสย่อมเป็นสินสมรสตาม มาตรา 1474 (1)",
        "reference": []
    },
    {
        "section_content": "ทรัพย์สินที่ซื้อหามาใช้สอยในครัวเรือนเมื่อได้สมรสกันแล้ว",
        "reference": []
    },
    {
        "section_content": "คำพิพากษาศาลฎีกาที่ 3190/2533 ที่ดินและบ้านโจทก์รับโอนกรรมสิทธิ์มาหลังจากทำการสมรสกับจำเลยแล้วโดยโจทก์และจำเลยร่วมกันซื้อมาจึงเป็นสินสมรส ตู้เย็น โทรทัศน์สี และตู้ลำโพง อันเป็นของใช้ภายในบ้านเป็นทรัพย์สินที่ได้มาระหว่างสมรส จึงเป็นสินสมรส ที่ดินซึ่งจำเลยซื้อมาในระหว่างสมรสและมีชื่อ โจทก์ จำเลยถือกรรมสิทธิ์ร่วมกัน โดยจำเลยนำเงินที่ได้จากการค้าขายและเงินเดือนไปซื้อนั้น เมื่อเงินจำนวนดังกล่าวเป็นเงินที่จำเลยได้มาระหว่างสมรส จึงเป็นสินสมรส การที่จำเลยนำเงินที่เป็นสินสมรสไปซื้อที่ดิน ที่ดินดังกล่าวจึงเป็นสินสมรสด้วย\n\t\t\t2.1.3 ที่ดินที่ซื้อมาภายหลังจดทะเบียนสมรส แม้จะใส่ชื่อฝ่ายใดฝ่ายหนึ่งเพียงฝ่ายเดียว ทรัพย์นั้นก็เป็นสินสมรส",
        "reference": []
    },
    {
        "section_content": "คำพิพากษาศาลฎีกาที่ 14040/2557 โจทก์กับจำเลยจดทะเบียนสมรสกันและซื้อที่ดินพร้อมบ้านภายหลังจดทะเบียนสมรส แม้ที่ดินและบ้านระบุชื่อโจทก์เพียงฝ่ายเดียวแต่เป็นทรัพย์สินที่ได้มาระหว่างสมรส จึงเป็นทรัพย์สินที่โจทก์และจำเลยได้มาระหว่างสมรสตาม ป.พ.พ. มาตรา 1474 (1) ซึ่งโจทก์และจำเลยต้องนำมาแบ่งกันเมื่อขาดจากการสมรสโดยได้ส่วนเท่ากันตาม  ป.พ.พ. มาตรา 1533",
        "reference": []
    },
    {
        "section_content": "เครื่องหมายการค้าที่ได้มาในระหว่างสมรสเป็นสินสมรส",
        "reference": []
    },
    {
        "section_content": "คำพิพากษาศาลฎีกาที่ 2529/2538 การที่โจทก์ได้คิดและออกแบบเครื่องหมายการค้า แล้วนำไปจดทะเบียนโดยใช้ชื่อ ส. สามีโจทก์เป็นผู้จดทะเบียนในระหว่างเป็นสามีภรรยากัน เครื่องหมายการค้าเป็นทรัพย์สินที่ ส.กับโจทก์ผู้เป็นคู่สมรสได้มาระหว่างสมรส จึงเป็นสินสมรส ส. และโจทก์ย่อมเป็นเจ้าของสิทธิร่วมกันในเครื่องหมายการค้า แม้โจทก์จะมิได้มีชื่อเป็นเจ้าของเครื่องหมายการค้าในทะเบียนเครื่องหมายการค้าก็ตาม",
        "reference": []
    },
    {
        "section_content": "กรณีที่คู่สมรสฝ่ายหนึ่งทำสัญญาจะซื้อที่ดินหรือสิ่งปลูกสร้างไว้ก่อนสมรส หลังจากที่มีการสมรสกันแล้วจึงได้มีการโอนกรรมสิทธิ์กัน ถือว่าเป็นทรัพย์สินที่ได้มาในระหว่างสมรส เป็นสินสมรส",
        "reference": []
    },
    {
        "section_content": "คำพิพากษาศาลฎีกาที่ 2353/2536 ที่ดินและบ้านเป็นอสังหาริมทรัพย์ ขณะที่ผู้ร้องทำสัญญาจะซื้อขายกับผู้ขาย ทรัพย์สินดังกล่าวยังเป็นกรรมสิทธิ์ของผู้ขายกรรมสิทธิ์จะตกเป็นของผู้ร้องต่อเมื่อผู้ร้องได้จดทะเบียนรับโอนกรรมสิทธิ์จากผู้ขายแล้ว เมื่อผู้ร้องได้ชำระเงินส่วนใหญ่และจดทะเบียนรับโอนกรรมสิทธิ์ที่ดินและบ้านพิพาทจากผู้ขายภายหลังที่ได้จดทะเบียนสมรสกับจำเลยแล้ว ต้องถือว่าที่ดินและบ้านพิพาทเป็นทรัพย์สินที่ผู้ร้องได้มาในระหว่างสมรสจึงเป็นสินสมรสตามประมวลกฎหมายแพ่งและพาณิชย์ มาตรา 1474(1)",
        "reference": []
    },
    {
        "section_content": "กรณีที่คู่สมรสกู้ยืมเงินมารวมกับสินส่วนตัวแล้วนำมาซื้อทรัพย์สินระหว่างสมรส ทรัพย์สินนั้นเป็นสินสมรส",
        "reference": []
    },
    {
        "section_content": "คำพิพากษาศาลฎีกาที่ 1596/2554 ผู้ร้องซื้อรถยนต์คันพิพาทในระหว่างที่เป็นภริยาโดยชอบด้วยกฎหมายของจำเลย โดยผู้ร้องรวบรวมเงินมาซื้อโดยได้นำเงินบางส่วนที่ผู้ร้องเก็บสะสมมาตั้งแต่ก่อนจดทะเบียนสมรสกับจำเลย และอีกส่วนหนึ่งเป็นเงินกู้จากสหกรณ์ออมทรัพย์โดยเงินกู้ที่ได้มาเป็นเงินที่ผู้ร้องได้มาระหว่างเป็นสามีภริยาโดยชอบด้วยกฎหมายกับจำเลย ย่อมถือเป็นสินสมรสตาม ป.พ.พ. มาตรา 1474 หาใช่เป็นเงินที่ได้มาจากการเปลี่ยนสินส่วนตัวของผู้ร้องมาเป็นสินสมรสดังเช่นที่ผู้ร้องกล่าวอ้าง เมื่อรถยนต์คันพิพาทเป็นสินสมรส จำเลยจึงเป็นเจ้าของกรรมสิทธิ์ร่วมด้วย",
        "reference": []
    },
    {
        "section_content": "แม้จะเป็นทรัพย์สินที่ได้มาระหว่างสมรส แต่หากเป็นเครื่องใช้สอยส่วนตัว หรือเครื่องประดับตามสมควรแก่ฐานะ หรือเครื่องมือเครื่องใช้ประเป็นสำหรับประกอบอาชีพหรือวิชาชีพของคู่สมรสตามมาตรา 1471(2) หรือเป็นทรัพย์สินที่ได้มาโดยการรับมรดกหรือโดยการให้โดยเสน่หาตามมาตรา 1471(3) หรือเป็นสินส่วนตัวที่ได้แลกเปลี่ยน ซื้อหรือขาย หรือถูกทำลายทั้งหมดหรือบางส่วนแล้วได้เงินหรือทรัพย์สินอื่นแทนตามมาตรา 1472 ทรัพย์สินนั้นไม่ถือว่าเป็นสินสมรส     (ชาติชาย อัครวิบูลย์. 2552 : 221)",
        "reference": []
    },
    {
        "section_content": "ทรัพย์สินที่ฝ่ายใดฝ่ายหนึ่งได้มาระหว่างสมรสโดยพินัยกรรมหรือการให้เป็นหนังสือเมื่อพินัยกรรมหรือหนังสือยกให้ระบุว่าเป็นสินสมรส",
        "reference": []
    },
    {
        "section_content": "หมายความว่า ในระหว่างสมรส หากคู่สมรสฝ่ายใดฝ่ายหนึ่งได้ทรัพย์สินมาและทรัพย์สินนั้นจะเป็นสินสมรสต้องเป็นการได้โดยพินัยกรรมหรือหนังสือยกให้ระบุว่าเป็นสินสมรส ทั้งนี้ไม่ว่าทรัพย์สินตามพินัยกรรมหรือหนังสือยกให้เป็นสังหาริมทรัพย์ธรรมดา หรือทรัพย์สินประเภทที่การยกให้ต้องทำเป็นหนังสือและจดทะเบียนต่อพนักงานเจ้าหน้าที่ตามมาตรา 525 หรือประเภทสิทธิอันมีหนังสือตราสารเป็นสำคัญซึ่งการให้ต้องส่งมอบตราสารให้แก่ผู้รับและมีหนังสือบอกกล่าวแก่ลูกหนี้แห่งสิทธินั้นอันจะทำให้การให้สมบูรณ์ตามมาตรา 524 ก็ตาม พินัยกรรมหรือหนังสือยกให้ซึ่งทรัพย์สินนั้นแก่คู่สมรสนั้น จะต้องระบุข้อความชัดเจนว่าเป็นสินสมรส หากไม่มีข้อความระบุไว้ก็ถือว่าเป็นการได้มาตามพินัยกรรม หรือการยกให้เป็นสินส่วนตัวตามมาตรา 1471",
        "reference": []
    },
    {
        "section_content": "มาตรา 1474 บัญญัติแต่เฉพาะทรัพย์สินที่คู่สมรสได้มาในระหว่างสมรสโดยพินัยกรรมกับหนังสือยกให้อันเป็นการได้มาโดยนิติกรรมที่ต้องมีหนังสือระบุว่าเป็นสินสมรส แต่สินส่วนตัวตามมาตรา 1471(3) บัญญัติว่า ทรัพย์สินที่ได้มาโดยมรดกหรือโดยการให้โดยเสน่หา คำว่า “โดยมรดก” จึงอาจเป็นการได้มาทางนิติเหตุเมื่อมีการตายไม่มีพินัยกรรมทางหนึ่ง และมีพินัยกรรมอีกทางหนึ่ง แต่พินัยกรรมนั้นไม่ได้ระบุว่าสินสมรส และคำว่า “โดยการให้โดยเสน่หา” อาจเป็นการให้ประเภทส่งมอบโดยไม่ต้องหนังสือ หรือต้องทำเป็นหนังสือและจดทะเบียนต่อพนักงานเจ้าหน้าที่ หรือมีหลักฐานหนังสือแต่หนังสือยกให้ดังกล่าวไม่ได้ระบุว่าให้เป็นสินสมรส ทรัพย์สินใดที่ได้มาโดยพินัยกรรมหรือยกให้ ดังนั้น มาตรา 1474 เป็นบทบัญญัติที่กำหนดขึ้นตามเจตนาของผู้ทำพินัยกรรมหรือผู้ให้ในกรณีที่ประสงค์ให้ทรัพย์สินตามพินัยกรรมหรือหนังสือยกให้เป็นสินสมรส ก็จะต้องระบุไว้ในพินัยกรรมหรือหนังสือยกให้ชัดเจนว่าเป็นสินสมรส (สมชัย ฑีฆาอุตมากร. 2554 : 160-161)",
        "reference": []
    },
    {
        "section_content": "ทรัพย์สินที่เป็นดอกผลของสินส่วนตัว",
        "reference": []
    },
    {
        "section_content": "เนื่องจากใน ป.พ.พ. บรรพ 5 นี้มิได้กำหนดไว้เป็นพิเศษว่าอะไรคือดอกผล ดังนั้น\nจึงต้องถือตามหลักทั่วไปของกฎหมายแพ่งและพาณิชย์ มาตรา 148 ที่บัญญัติว่า “ดอกผลของทรัพย์ได้แก่ดอกผลธรรมดาและดอกผลนิตินัย” ดังนั้น ดอกผลจึงมีอยู่ด้วยกัน 2 ประเภท ดังนี้",
        "reference": []
    },
    {
        "section_content": "ดอกผลธรรมดา หมายความว่า สิ่งที่เกิดขึ้นตามธรรมชาติของทรัพย์ซึ่งได้มาจากตัวทรัพย์ โดยการมีหรือใช้ทรัพย์นั้นตามปกตินิยมและสามารถถือเอาได้เมื่อขาดจากทรัพย์นั้น เช่น ผลไม้ น้ำนม ลูกสัตว์ เป็นต้น",
        "reference": []
    },
    {
        "section_content": "ดอกผลนิตินัย หมายความว่า ทรัพย์หรือประโยชน์อย่างอื่นที่ได้มาเป็นครั้งคราวแก่เจ้าของทรัพย์จากผู้อื่นเพื่อการที่ได้ใช้ทรัพย์นั้น และสามารถคำนวณและถือเอาได้เป็นรายวันหรือตามระยะเวลาที่กำหนดไว้ เช่น ดอกเบี้ย กำไร ค่าเช่า ค่าปันผล เป็นต้น",
        "reference": []
    },
    {
        "section_content": "โดยปกติแล้วดอกผลของสินส่วนตัวไม่ว่าจะเป็นดอกผลธรรมดาหรือดอกผลนิตินัยที่มาตรา 1474(3) กฎหมายครอบครัวกำหนดให้ดอกผลของสินส่วนตัวเป็นสินสมรส เพราะต้องการให้คู่สมรสอีกฝ่ายหนึ่งมีสิทธิใช้สอยดอกผลของสินส่วนตัวของอีกฝ่าย และดอกผลเหล่านี้ได้รับมาระหว่างสมรสจึงควรให้เป็นสินสมรส (ประสพสุข บุญเดช. 2559 : 226)",
        "reference": []
    },
    {
        "section_content": "ข้อสันนิษฐานว่าเป็นสินสมรส ตามมาตรา 1474 วรรคสอง",
        "reference": []
    },
    {
        "section_content": "หากเกิดกรณีเป็นที่สงสัยว่าทรัพย์สินนั้นเป็นสินสมรสหรือไม่ ให้สันนิษฐานไว้ก่อนว่าเป็นสินสมรส ซึ่งกรณีที่จะใช้ข้อสันนิษฐานตามมาตรานี้ได้ หากข้อเท็จจริงปรากฏโดยชัดแจ้งว่าเป็นสินส่วนตัวจะอ้างข้อสันนิษฐานนี้ไม่ได้ เช่น",
        "reference": []
    },
    {
        "section_content": "คำพิพากษาศาลฎีกาที่ 2062/2535 จำเลยได้ที่ดินมาโดยบิดาจำเลยยกให้ แม้จะเป็นการยกให้ในระหว่างสมรสแต่เมื่อการยกให้มิได้ทำเป็นหนังสือระบุว่าให้เป็นสินสมรส ที่ดินจึงตกเป็นสินส่วนตัวตามประมวลกฎหมายแพ่งและพาณิชย์มาตรา 1471(3) ส่วนที่มาตรา 1474 วรรคสอง ให้สันนิษฐานไว้ก่อนว่าเป็นสินสมรสนั้น จะต้องเป็นกรณีที่สงสัยว่าทรัพย์สินอย่างหนึ่งเป็นสินสมรสหรือมิใช่ แต่เมื่อข้อเท็จจริงปรากฏว่าที่ดินเป็นสินส่วนตัวโดยแจ้งชัดปราศจากข้อสงสัยแล้ว จึงไม่อาจนำอ้างมาใช้บังคับได้",
        "reference": []
    },
    {
        "section_content": "คำพิพากษาศาลฎีกาที่ 6007/2534 มาตรา 1474 บัญญัติให้ทรัพย์สินที่ได้มาระหว่างสมรสเป็นสินสมรส ถ้ากรณีเป็นที่สงสัยว่าทรัพย์สินอย่างหนึ่งอย่างใดเป็นสินสมรสหรือมิใช่ ให้สันนิษฐานไว้ก่อนว่าเป็นสินสมรส ผู้ร้องซึ่งอ้างว่าทรัพย์สินที่โจทก์นำยึดเป็นสินส่วนตัวของผู้ตาย ผู้ร้องมีภาระการพิสูจน์",
        "reference": []
    },
    {
        "section_content": "คู่สมรสขอให้ลงชื่อในสินสมรสที่มีเอกสารสิทธิหรือเอกสารเป็นสำคัญ",
        "reference": []
    },
    {
        "section_content": "กรณีสินสมรสใดเป็นจำพวกที่ระบุไว้ในมาตรา 456 แห่งประมวลกฎหมายแพ่งและพาณิชย์ หรือที่มีเอกสารสำคัญ เช่น ที่ดิน บ้านเรือน เรือ แพ สัตว์พาหนะ ใบหุ้นหรือหลักทรัพย์อื่น ๆ ซึ่งสินสมรสเหล่านี้มีชื่อสามีหรือภริยาเป็นผู้ถือกรรมสิทธิ์ฝ่ายเดียว ภริยาหรือสามีอีกฝ่ายหนึ่งมีสิทธิที่จะร้องขอให้ลงชื่อตนเป็นเจ้าของรวมกันในเอกสารนั้นได้ โดยกฎหมายได้บัญญัติไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1475",
        "section_content": "มาตรา 1475 \"ถ้าสินสมรสใดเป็นจำพวกที่ระบุไว้ในมาตรา 456 แห่งประมวลกฎหมายนี้ หรือที่มีเอกสารเป็นสำคัญ คู่สมรสฝ่ายใดฝ่ายหนึ่งจะร้องขอให้ลงชื่อตนเป็นเจ้าของรวมกันในเอกสารนั้นก็ได้\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 7)",
        "reference": []
    },
    {
        "section_content": "จากบทบัญญัติดังกล่าวนั้น กฎหมายมีความมุ่งหมายแต่เพียงป้องกันปัญหายุ่งยากอันอาจเกิดขึ้นจากการที่คู่สมรสซึ่งมีชื่ออยู่ในเอกสารสิทธิแต่เพียงผู้เดียว ไม่ให้จัดการจำหน่ายจ่ายโอนสินสมรสนั้นไปให้แก่บุคคลภายนอกจนอาจเป็นที่เสียหายแก่คู่สมรสอีกฝ่ายหนึ่งเท่านั้น ทั้งนี้\nเพราะแม้คู่สมรสที่มีชื่ออยู่ในเอกสารสิทธิแต่เพียงฝ่ายเดียวจะไม่มีอำนาจที่จะจำหน่ายจ่ายโอนสินสมรสนั้นก็ตาม แต่มาตรา 1480 ก็ยังคุ้มครองบุคคลภายนอกผู้ทำการโดยสุจริตและเสียค่าตอบแทน ดังนั้น หากเอกสารสิทธิมีชื่อคู่สมรสแต่เพียงผู้เดียวย่อมทำให้บุคคลภายนอกเข้าใจผิดได้ และบุคคลภายนอกนี้ย่อมได้รับความคุ้มครองอันเป็นผลทำให้คู่สมรสที่ไม่ได้ลงชื่อเป็นเจ้าของรวมในสินสมรสได้รับความเสียหาย จึงจำเป็นต้องมีบทบัญญัติมาตรา 1475 ให้สิทธิคู่สมรสอีกฝ่ายขอลงชื่อรวมในสินสมรสได้ ซึ่งสิทธิขอให้ลงชื่อร่วมในเอกสารตามมาตรา 1475 เป็นสิทธิเฉพาะตัวของคู่สมรสที่จะร้องขอให้ลงชื่อของตนเป็นเจ้าของรวมกันในสินสมรส",
        "reference": []
    },
    {
        "section_content": "คำพิพากษาศาลฎีกาที่ 3715-3716/2548 โจทก์ฟ้องขอให้ลงชื่อโจทก์เป็นผู้ถือกรรมสิทธิ์ร่วมในที่ดินมีโฉนดซึ่งเป็นสินสมรส เป็นกรณีที่โจทก์ซึ่งเป็นสามีร้องขอให้ลงชื่อโจทก์เป็นเจ้าของรวมในเอกสารตามมาตรา 1475 ซึ่งสิทธิดังกล่าวเป็นสิทธิเฉพาะตัวของสามีหรือภริยาแล้วแต่กรณี เมื่อโจทก์ถึงแก่กรรมไปแล้วจึงไม่อาจใส่ชื่อโจทก์เป็นเจ้าของรวมได้ คำพิพากษาศาลชั้นต้นที่ให้ใส่ชื่อโจทก์เป็นผู้ถือกรรมสิทธิ์ร่วมจึงไม่ชอบด้วยกฎหมาย อย่างไรก็ตาม คำขอของโจทก์ดังกล่าวพอจะถือได้ว่าขอให้ศาลพิพากษาว่าโจทก์มีกรรมสิทธิ์รวมครึ่งหนึ่งในฐานะสินสมรสซึ่งโจทก์มีสิทธิกึ่งหนึ่งเฉพาะทรัพย์สินที่คงเหลืออยู่ เมื่อโจทก์ถึงแก่ความตายจึงเป็นมรดกตกทอดได้แก่ทายาท",
        "reference": []
    },
    {
        "section_content": "การจัดการสินสมรสของภามีภริยา",
        "reference": []
    },
    {
        "section_content": "ในการจัดการสินสมรสนั้น กฎหมายกำหนดหลักการว่าคู่สมรสฝ่ายใดฝ่ายหนึ่งมีอำนาจในการจัดการสินสมรสได้โดยลำพัง เว้นแต่การจัดการที่สำคัญเท่านั้นที่คู่สมรสจะต้องจัดการร่วมกันทั้งสองคน ทั้งนี้ เพื่อให้เกิดความสะดวกและคล่องตัวในการจัดการสินสมรส โดยกฎหมายได้บัญญัติหลักการเกี่ยวกับการจัดการสินสมรสไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1476",
        "section_content": "มาตรา 1476 \"คู่สมรสต้องจัดการสินสมรสร่วมกันหรือได้รับความยินยอมจากอีกฝ่ายหนึ่งในกรณี ดังต่อไปนี้",
        "reference": []
    },
    {
        "section_content": "ขาย แลกเปลี่ยน ขายฝาก ให้เช่าซื้อ จำนอง ปลดจำนอง หรือโอนสิทธิจำนอง ซึ่งอสังหาริมทรัพย์หรือสังหาริมทรัพย์ที่อาจจำนองได้",
        "reference": []
    },
    {
        "section_content": "ก่อตั้งหรือกระทำให้สุดสิ้นลงทั้งหมดหรือบางส่วนซึ่งภาระจำยอม สิทธิอาศัย สิทธิเหนือพื้นดิน สิทธิเก็บกิน หรือภาระติดพันในอสังหาริมทรัพย์",
        "reference": []
    },
    {
        "section_content": "ให้เช่าอสังหาริมทรัพย์เกินสามปี",
        "reference": []
    },
    {
        "section_content": "ให้กู้ยืมเงิน",
        "reference": []
    },
    {
        "section_content": "ให้โดยเสน่หา เว้นแต่การให้ที่พอควรแก่ฐานานุรูปของครอบครัวเพื่อการกุศล เพื่อการสังคม หรือตามหน้าที่ธรรมจรรยา",
        "reference": []
    },
    {
        "section_content": "ประนีประนอมยอมความ",
        "reference": []
    },
    {
        "section_content": "มอบข้อพิพาทให้อนุญาโตตุลาการวินิจฉัย",
        "reference": []
    },
    {
        "section_content": "นำทรัพย์สินไปเป็นประกันหรือหลักประกันต่อเจ้าพนักงานหรือศาล",
        "reference": []
    },
    {
        "section_content": "การจัดการสินสมรสนอกจากกรณีที่บัญญัติไว้ในวรรคหนึ่ง คู่สมรสฝ่ายใดฝ่ายหนึ่งจัดการได้โดยมิต้องได้รับความยินยอมจากอีกฝ่ายหนึ่ง\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 7)",
        "reference": []
    },
    {
        "section_content": "จากบทบัญญัติดังกล่าวจะเห็นได้ว่า ถ้าเป็นเรื่องที่สำคัญคู่สมรสจะต้องจัดการร่วมกัน หรือจะต้องได้รับความยินยอมจากอีกฝ่ายหนึ่ง โดยสินสมรสที่สำคัญซึ่งคู่สมรสจะต้องจัดการร่วมกัน ตามมาตรา 1476 นั้น มี 8 ประการ ดังต่อไปนี้",
        "reference": []
    },
    {
        "section_content": "ขาย แลกเปลี่ยน ขายฝาก ให้เช่าซื้อ จำนอง ปลดจำนอง หรือโอนสิทธิจำนองซึ่งอสังหาริมทรัพย์หรือสังหาริมทรัพย์ที่อาจจำนองได้ สินสมรสในข้อนี้จำกัดแต่เฉพาะอสังหาริมทรัพย์และสังหาริมทรัพย์ที่อาจจำนองได้ เช่น เรือสัตว์พาหนะ เครื่องจักรในโรงงาน เป็นต้น สังหาริมทรัพย์อื่นโดยทั่วไป เช่น ใบหุ้น เครื่องเรือน เครื่องประดับ เป็นต้น ไม่อยู่ในบังคับ",
        "reference": []
    },
    {
        "section_content": "คำพิพากษาศาลฎีกาที่ 10633/2551 โจทก์และจำเลยที่ 1 ได้ที่ดินพร้อมสิ่งปลูกสร้างมาระหว่างสมรส จึงเป็นสินสมรสตามประมวลกฎหมายแพ่งและพาณิชย์ มาตรา 1474(1) การที่จำเลยที่ 1 ทำสัญญาขายฝากที่ดินพร้อมสิ่งปลูกสร้างดังกล่าวให้แก่จำเลยที่ 2 โดยไม่ได้รับความยินยอมจากโจทก์ซึ่งเป็นคู่สมรสนิติกรรมการขายฝากที่ดินพร้อมสิ่งปลูกสร้างดังกล่าวจึงไม่ชอบด้วยบทบัญญัติแห่งมาตรา 1476(1) และเมื่อจำเลยที่ 2 รับซื้อฝากที่ดินพร้อมสิ่งปลูกสร้างโดยไม่สุจริต โจทก์จึงมีสิทธิขอให้เพิกถอนนิติกรรมการขายฝากที่ดินพร้อมสิ่งปลูกสร้างระหว่างจำเลยที่ 1 กับจำเลยที่ 2 ได้ทั้งหมดตามมาตรา 1480",
        "reference": []
    },
    {
        "section_content": "ก่อตั้งหรือกระทำให้สิ้นสุดลงทั้งหมดหรือบางส่วนซึ่งภาระจำยอม สิทธิอาศัย สิทธิเหนือพื้นดิน สิทธิเก็บกิน หรือภาระติดพันในอสังหาริมทรัพย์ จะเห็นได้ว่าในบรรดาทรัพยสิทธิอันเกี่ยวแก่อสังหาริมทรัพย์ เช่น ภาระจำยอม สิทธิอาศัย สิทธิเหนือพื้นดิน สิทธิเก็บกิน หรือภาระติดพันในอสังหาริมทรัพย์นั้น ฝ่ายใดฝ่ายหนึ่งจะกระทำไปโดยลำพังมิได้ คู่สมรสจะยอมให้บุคคลอื่นมาจดทะเบียนสิทธิอาศัยในที่ดินอันเป็นสินสมรสของตนไม่ได้ หากประสงค์จะกระทำเช่นนั้น จะต้องกระทำร่วมกัน หรือได้รับความยินยอมจากอีกฝ่ายหนึ่งก่อน",
        "reference": []
    },
    {
        "section_content": "ให้เช่าอสังหาริมทรัพย์เกินสามปี ในข้อนี้จำกัดแต่เฉพาะการเอาสินสมรสที่เป็นอสังหาริมทรัพย์ไปให้เช่าเกินสามปีเท่านั้นที่คู่สมรสจะต้องจัดการร่วมกัน แต่ถ้าเป็นการให้เช่าอสังหาริมทรัพย์เพียงหนึ่งปีหรือสองปี หรือเช่าสังหาริมทรัพย์ไม่ว่าจะเป็นสังหาริมทรัพย์ชนิดพิเศษหรือไม่ โดยเช่าจะยาวนานเพียงใดก็ตาม คู่สมรสย่อมมีสิทธิจัดการเองได้ตามลำพัง",
        "reference": []
    },
    {
        "section_content": "คำพิพากษาศาลฎีกาที่ 9607/2544 แม้จะฟังว่าสิทธิการเช่าอาคารพิพาทเป็นสินสมรสระหว่างจำเลยกับจำเลยร่วมก็ตาม แต่การโอนสิทธิการเช่าอาคารพิพาทก็หาใช่เป็นกรณีที่จำเลยและจำเลยร่วมจะต้องจัดการร่วมกันหรือจะต้องได้รับความยินยอมจากจำเลยร่วมก่อน ตาม   ป.พ.พ. มาตรา 1476(1) ถึง (8) ดังนั้น ย่อมเป็นอำนาจของจำเลยที่จัดการได้ตามลำพังโดยมิต้องได้รับความยินยอมจากจำเลยร่วม ตามป.พ.พ. มาตรา 1476 วรรคสอง แม้จำเลยจะโอนสิทธิการเช่าอาคารพิพาทให้โจทก์โดยจำเลยร่วมมิได้รู้เห็นยินยอมก็ตาม จำเลยร่วมก็ไม่อาจจะเพิกถอนการโอนดังกล่าวตาม ป.พ.พ.มาตรา 1480 ได้",
        "reference": []
    },
    {
        "section_content": "ให้กู้ยืมเงินการนำเงินซึ่งเป็นสินสมรสไปให้บุคคลอื่นกู้ยืมย่อมเป็นเหตุให้ กระทบกระเทือนถึงฐานะของครอบครัวด้วย จึงต้องกระทำร่วมกันแต่ให้คำนึงว่าถ้าเป็นทรัพย์สินส่วนตัวของฝ่ายใดแล้ว ฝ่ายนั้นก็ย่อมมีสิทธิที่จะนำไปให้บุคคลอื่นกู้ยืมได้ตามลำพัง หรือการกู้ยืมเงินผู้อื่นก็สามารถกระทำได้ตามลำพัง ถือว่านิติกรรมกับบุคคลภายนอกย่อมมีผลสมบูรณ์",
        "reference": []
    },
    {
        "section_content": "คำพิพากษาศาลฎีกาที่ 4105/2539 จำเลยทั้งสองให้การเพียงว่าโจทก์ไม่มีอำนาจฟ้องเพราะการที่โจทก์ให้กู้ยืมเงินต้องได้รับ ความยินยอมจากคู่สมรสเสียก่อน การที่สามีโจทก์ไม่ได้ให้ความยินยอมนิติกรรมดังกล่าวจึงไม่ สมบูรณ์ โดยมิได้ให้การต่อสู้ว่าเงินที่โจทก์ให้กู้ยืมไปเป็นสินสมรสที่โจทก์กับสามีจะต้องจัดการร่วม กันตามกฎหมาย จึงไม่มีประเด็นโต้เถียงว่าเงินดังกล่าวเป็นสินสมรสหรือไม่ โจทก์ย่อมให้จำเลย ทั้งสองกู้ยืมเงินได้โดยไม่จำต้องได้รับความยินยอมจากสามีก่อน",
        "reference": []
    },
    {
        "section_content": "ให้โดยเสน่หา เว้นแต่การให้ที่พอควรแก่ฐานานุรูปของครอบครัวเพื่อการกุศล เพื่อการสังคม หรือตามหน้าที่ธรรมจรรยา ถ้าคู่สมรสประสงค์จะให้สินสมรสแก่ใคร จะต้องกระทำด้วยกันทั้งสองฝ่าย หรือจะต้องมีการยินยอม หากทำแต่เพียงลำพังคู่สมรสอีกฝ่ายหนึ่งอาจฟ้องให้ศาลเพิกถอนนิติกรรมนั้นได้ เช่น สามียกที่ดินสินสมรสให้บุตรและหลานโดยเสน่หา ต้องได้รับความยินยอมจากภริยา เมื่อไม่ได้ทำร่วมกันหรือได้รับความยินยอม ภริยาย่อมฟ้องเรียกส่วนของตนได้ แต่ถ้าการให้นั้นเป็นการให้เพื่อการกุศล เช่น ทำบุญเป็นครั้งคราว หรือเพื่อการสังคม หรือตามหน้าที่ธรรมจรรยา เช่น ช่วยเหลือญาติพี่น้องเมื่อเขาตกทุกข์ได้ยาก และการให้เหล่านั้นเป็นการให้ตามสมควรแก่ฐานะของผู้ให้ ซึ่งจะต้องพิจารณาจากข้อเท็จจริงเป็นราย ๆ ไป กรณีดังกล่าวนี้ไม่จำต้องกระทำร่วมกันก็ถือว่านิติกรรมนั้นสมบูรณ์",
        "reference": []
    },
    {
        "section_content": "คำพิพากษาศาลฎีกาที่ 7419/2543 แม้ ว. ไม่มีหน้าที่ตามกฎหมายจะต้องอุปการะเลี้ยงดูจำเลยซึ่งเป็นบุตรนอกกฎหมาย แต่โดยทางธรรมจรรยาซึ่งเป็นความรู้สึกผิดชอบภายในจิตใจที่เกิดจากพื้นฐานทางคุณธรรมและ จริยธรรมของผู้เป็นบิดา ว. ย่อมมีความผูกพันที่จะให้การเลี้ยงดูจำเลยซึ่งเกิดมาโดยปราศจาก ความผิดใด ๆ โดยคำนึงถึงสวัสดิภาพและอนาคตของจำเลยเป็นสำคัญ ซึ่ง ว. ก็ได้จัดให้จำเลย ได้รับการศึกษาและดูแลจำเลยตลอดมาจนกระทั่ง ว. ถึงแก่ความตาย การที่ ว. โอนบ้านและที่ดินพิพาทเพื่อให้เป็นที่อยู่ที่อาศัยของจำเลยและ ศ. ซึ่งเป็นมารดาของจำเลย โดยบ้านและที่ดิน พิพาทเป็นทรัพย์สินส่วนน้อยเมื่อเทียบกับทรัพย์สินทั้งหมดที่ ว. มีอยู่ร่วมกับโจทก์ จึงเป็นการ ให้ตามหน้าที่ธรรมจรรยาอันพอสมควรแก่ฐานานุรูปของครอบครัว โจทก์ไม่มีสิทธิขอให้ศาลเพิก ถอนนิติกรรมดังกล่าวตามประมวลกฎหมายแพ่งและพาณิชย์ มาตรา 1480",
        "reference": []
    },
    {
        "section_content": "ประนีประนอมยอมความคือ การที่คู่สัญญาในสัญญาประนีประนอมยอมความทั้งสองฝ่ายระงับข้อพิพาทอันใดอันหนึ่งซึ่งมีอยู่หรือจะมีขึ้นนั้นให้เสร็จไปด้วยการที่ต่างฝ่ายต่างยอมผ่อนผันให้แก่กัน ในการทำสัญญาดังกล่าวคู่สัญญาฝ่ายหนึ่งอาจจะเสียเปรียบคู่สัญญาอีกฝ่ายหนึ่งก็ได้ เช่น การที่คู่สมรสจะไปทำสัญญาประนีประนอมยอมความเกี่ยวกับทรัพย์สินที่เป็นสินสมรสนั้นจะต้องได้รับความยินยอมจากคู่สมรสอีกฝ่ายหนึ่งด้วย",
        "reference": []
    },
    {
        "section_content": "คำพิพากษาศาลฎีกาที่ 1921/2560 ภริยาถูกกระทำละเมิดต่อร่างกาย สามีทำสัญญาประนีประนอมยอมความรับค่าเสียหายจากผู้กระทำละเมิด ภริยาไม่มีส่วนรู้เห็นเกี่ยวข้องด้วย สัญญานี้ไม่มีผลผูกพันภริยา สิทธิเรียกร้องค่าเสียหายของภริยาหาได้ระงับไปไม่",
        "reference": []
    },
    {
        "section_content": "มอบข้อพิพาทให้อนุญาโตตุลาการวินิจฉัย การมอบข้อพิพาทให้อนุญาโตตุลาการวินิจฉัยชี้ขาดเป็นผลดีในแง่ที่ว่าคู่กรณีสามารถเลือกอนุญาโตตุลาการได้เอง        การพิจารณาดำเนินไปโดยรวดเร็ว แต่อาจมีผลเสียในแง่ที่ว่าอนุญาโตตุลาการอาจจะมีความรู้ความชำนาญไม่เพียงพอ หรืออาจมีความลำเอียงก็ได้ ฉะนั้น เมื่อมีข้อพิพาทในทางแพ่งเกี่ยวกับสินสมรสเกิดขึ้น หากจะมอบข้อพิพาทนี้ให้อนุญาโตตุลาการวินิจฉัยจึงจำเป็นที่คู่สมรสทั้งสองฝ่ายจะต้องให้ความยินยอมด้วยกันทั้งสองคน คู่สมรสฝ่ายเดียวจะดำเนินการโดยลำพังไม่ได้",
        "reference": []
    },
    {
        "section_content": "นำทรัพย์สินไปเป็นประกันหรือหลักประกันต่อเจ้าพนักงานหรือศาลเอาสินสมรสไปประกันตัวผู้ต้องหาหรือจำเลยในคดีอาญาก็ดี เอาไปเป็นหลักประกันในคดีแพ่งก็ดี อาจมีผลให้สินสมรสนั้นต้องถูกกระทบกระเทือนหากมีการผิดสัญญาประกันเกิดขึ้น จึงจำเป็นที่คู่สมรสจะต้องให้ความยินยอมในการนี้ด้วยกันทั้งคู่ การประกันหรือเป็นหลักประกันนี้ไม่จำกัดแต่เฉพาะกระทำต่อศาลเท่านั้น ยังรวมถึงการประกันชั้นเจ้าพนักงานตำรวจหรือพนักงานอัยการด้วย แต่ไม่รวมถึงการค้ำประกันต่อหน่วยงานเอกชน เช่น การค้ำประกันต่อธนาคารในการสมัครเข้าทำงาน ซึ่ง  คู่สมรสโดยลำพังมีอำนาจจัดการเองได้",
        "reference": []
    },
    {
        "section_content": "คำพิพากษาศาลฎีกาที่ 4046/2535 สัญญาค้ำประกันที่ น. ภริยาโจทก์ยอมผูกพันตนต่อจำเลยซึ่งเป็นเจ้าหนี้ของ ส. เพื่อชำระหนี้เมื่อ ส. ลูกหนี้ไม่ชำระหนี้ เป็นสัญญาค้ำประกันด้วยบุคคลตามประมวลกฎหมายแพ่งและพาณิชย์ มาตรา 680 ซึ่งผูกพันตัว น. มิได้เกี่ยวกับสินสมรส และมิใช่การจัดการสินสมรส ตามมาตรา1476 และมาตรา 1477 ที่โจทก์ซึ่งเป็นสามีจะต้องให้ความยินยอมร่วมกันเป็นหนังสือตามมาตรา 1479 โจทก์จึงขอให้เพิกถอนสัญญาค้ำประกันดังกล่าวตามมาตรา 1480 ไม่ได้",
        "reference": []
    },
    {
        "section_content": "อนึ่ง หากเป็นการจัดการสินสมรสนอกจากกรณีที่บัญญัติไว้ในวรรคหนึ่งแล้ว คู่สมรสสามารถจัดการได้ตามลำพังโดยมิต้องได้รับความยินยอมจากคู่สมรสอีกฝ่ายหนึ่ง ซึ่งกฎหมายได้บัญญัติไว้ในมาตรา 1476 วรรคสอง ที่บัญญัติว่า \"การจัดการสินสมรสนอกจากกรณีที่บัญญัติไว้ในวรรคหนึ่ง คู่สมรสฝ่ายใดฝ่ายหนึ่งจัดการได้โดยมิต้องได้รับความยินยอมจากอีกฝ่ายหนึ่ง\"",
        "reference": []
    },
    {
        "section_content": "จากบทบัญญัติมาตราดังกล่าวนั้น หมายความว่า คู่สมรสฝ่ายใดฝ่ายหนึ่งสามารถจัดการสินสมรสได้ตามลำพังโดยไม่ต้องได้รับความยินยอมจากคู่สมรสอีกฝ่ายหนึ่ง ถ้าการจัดการสินสมรสนั้นไม่ใช่กรณีที่บัญญัติไว้ในมาตรา 1476 วรรคหนึ่ง เมื่อกรณีต้องด้วยมาตรา 1476 วรรคสอง แล้วการจัดการสินสมรสคู่สมรสทำได้โดยมิต้องได้รับความยินยอมจากอีกฝ่ายหนึ่ง",
        "reference": []
    },
    {
        "section_content": "เนื่องจากว่าการจัดการสินสมรสทั้ง 8 ประการ ตามมาตรา 1476 วรรคหนึ่ง มีความสำคัญเป็นอย่างมาก ซึ่งคู่สมรสจะตกลงกันเพื่อยกเว้นไม่ปฏิบัติตามหลักการทั้ง 8 ประการนี้ได้หรือไม่นั้น โดยกฎหมายได้บัญญัติหลักเกณฑ์ดังกล่าวไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1476/1",
        "section_content": "มาตรา 1476/1 \"คู่สมรสจะจัดการสินสมรสให้แตกต่างไปจากที่บัญญัติไว้ในมาตรา 1476 ทั้งหมดหรือบางส่วนได้ก็ต่อเมื่อได้ทำสัญญาก่อนสมรสไว้ตามที่บัญญัติไว้ในมาตรา 1465 และมาตรา 1466 ในกรณีดังกล่าวนี้ การจัดการสินสมรสให้เป็นไปตามระบุไว้ในสัญญาก่อนสมรส\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 7)",
        "reference": []
    },
    {
        "section_content": "จากบทบัญญัติดังกล่าว หมายความคู่สมรสทั้งสองฝ่ายจะต้องตกลงกันเองในระหว่างสมรสเพื่อยกเว้นไม่ปฏิบัติตามหลักการทั้ง 8 ประการ ตามมาตรา 1476 วรรคหนึ่งนี้ไม่ได้ ต้องห้ามตามมาตรา 1476/1 หากคู่สมรสประสงค์ที่จะให้มีการยกเว้นดังกล่าวจะต้องกระทำโดยมีสัญญาก่อนสมรสตามมาตรา 1465 และมาตรา 1466 เท่านั้น ซึ่งสัญญาก่อนสมรสนี้อาจจะยกเว้นบางส่วนหรือทั้งหมดก็ได้ และหากเป็นการยกเว้นบางส่วนส่วนที่เหลือก็จะต้องเป็นไปตามหลักการที่เหลือใน 8 ประการนี้ด้วย เช่น ทำสัญญาก่อนสมรสระบุว่าให้คู่สมรสฝ่ายหนึ่งมีอำนาจขายที่ดินสินสมรสแต่เพียงผู้เดียว คู่สมรสฝ่ายนั้นก็มีอำนาจขายที่ดินสินสมรสได้โดยลำพังโดยไม่ต้องได้รับความยินยอมจากคู่สมรสอีกฝ่าย แต่ถ้าหากนำสินสมรสไปจำนองคู่สมรสยังต้องได้รับความยินยอมจากคู่สมรสอีกฝ่ายด้วย จึงจะดำเนินการได้",
        "reference": []
    },
    {
        "section_content": "การดำเนินคดีเพื่อประโยชน์แก่สินสมรส",
        "reference": []
    },
    {
        "section_content": "เนื่องจากว่าคู่สมรสทั้งสองฝ่ายมีหน้าที่ในการจัดการสินสมรสด้วยกัน ดังนั้น ในการฟ้องหรือต่อสู้คดีเกี่ยวกับการสงวนบำรุงรักษาสินสมรสหรือเพื่อประโยชน์แก่สินสมรสนั้น โดยกฎหมายได้วางหลักเกณฑ์เกี่ยวกับการดำเนินคดีเพื่อประโยชน์แก่สินสมรสไว้ซึ่งบัญญัติไว้ใน",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1477",
        "section_content": "มาตรา 1477 \"คู่สมรสฝ่ายใดฝ่ายหนึ่งมีสิทธิฟ้อง ต่อสู้ หรือดำเนินคดีเกี่ยวกับการสงวนบำรุงรักษาสินสมรส หรือเพื่อประโยชน์แก่สินสมรส หนี้อันเกิดแต่การฟ้อง ต่อสู้ หรือดำเนินคดีดังกล่าว ให้ถือว่าเป็นหนี้ที่คู่สมรสเป็นลูกหนี้ร่วมกัน\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 8)",
        "reference": []
    },
    {
        "section_content": "จากบทบัญญัติดังกล่าวนั้น เป็นบทบัญญัติเพื่อประโยชน์แก่สินสมรสโดยกำหนดให้คู่สมรสฝ่ายใดฝ่ายหนึ่งมีอำนาจฟ้อง ต่อสู้ หรือดำเนินคดีเกี่ยวกับการสงวนบำรุงรักษาสินสมรส หรือเพื่อประโยชน์แก่สินสมรสได้ตามลำพัง ไม่ว่าคู่สมรสอีกฝ่ายจะให้ความยินยอมหรือไม่ก็ตาม ย่อมมีอำนาจฟ้องได้ โดยกฎหมายให้สิทธิแก่คู่สมรสทั้งสองฝ่ายไว้โดยเฉพาะโดยมิต้องได้รับความยินยอมจากคู่สมรสอีกฝ่าย",
        "reference": []
    },
    {
        "section_content": "คำพิพากษาศาลฎีกาที่ 4300/2543 แม้ฟ้องของโจทก์จะเกี่ยวกับภาระจำยอมในที่ดินสินสมรสอันเป็นการจัดการสินสมรสก็ตาม แต่ตามมาตรา 1477 บัญญัติให้สามีภริยาฝ่ายใดฝ่ายหนึ่งมีสิทธิฟ้อง ต่อสู้ หรือดำเนินคดีเกี่ยวกับการสงวนบำรุงรักษาสินสมรสหรือเพื่อประโยชน์แก่สินสมรสได้โดยไม่ต้องได้รับความยินยอมจากอีกฝ่ายหนึ่ง โจทก์จึงมีอำนาจฟ้องคดีได้โดยไม่ต้องได้รับความยินยอมจากคู่สมรส",
        "reference": []
    },
    {
        "section_content": "การร้องขอต่อศาลให้สั่งอนุญาตแทนคู่สมรสอีกฝ่าย",
        "reference": []
    },
    {
        "section_content": "เนื่องจากว่าการจัดการสินสมรสบางประเภทนั้นจะต้องได้รับความยินยอมจาก     คู่สมรสอีกฝ่ายหนึ่ง หากคู่สมรสอีกฝ่ายหนึ่งไม่ยอมหรือไม่ยอมลงชื่อโดยปราศจากเหตุผลนั้น ซึ่งกฎหมายได้มีทางออกสำหรับเรื่องดังกล่าวไว้ โดยได้บัญญัติไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1478",
        "section_content": "มาตรา 1478 \"เมื่อฝ่ายใดต้องให้ความยินยอมหรือลงชื่อกับอีกฝ่ายหนึ่งในเรื่องจัดการทรัพย์สินแต่ไม่ให้ความยินยอมให้ลงชื่อโดยปราศจากเหตุผล หรือไม่อยู่ในสภาพที่อาจให้ความยินยอมได้ อีกฝ่ายหนึ่งอาจร้องขอต่อศาลให้สั่งอนุญาตแทนได้\"",
        "reference": []
    },
    {
        "section_content": "จากบทบัญญัติดังกล่าว หมายความว่า กรณีที่คู่สมรสจัดการสินสมรสบางอย่างซึ่งต้องได้รับความยินยอมจากคู่สมรสอีกฝ่ายหนึ่งก่อน จึงสามารถจะดำเนินการได้ หากแต่คู่สมรสไม่ให้ความยินยอมหรือไม่ยอมลงชื่อโดยไม่มีเหตุผล หรือไม่อยู่ในสภาพที่อาจให้ความยินยอมได้ คู่สมรสอีกฝ่ายร้องขอต่อศาลให้อนุญาตแทนหรืออนุญาตให้คู่สมรสที่ร้องขอนั้นจัดการสินสมรสโดยปราศจากความยินยอมของคู่สมรสอีกฝ่ายได้ (ชาติชาย อัครวิบูลย์. 2522 : 243)",
        "reference": []
    },
    {
        "section_content": "วิธีการให้ความยินยอมในกรณีการจัดการสินสมรส",
        "reference": []
    },
    {
        "section_content": "การจัดการสินสมรสบางกรณีนั้นที่คู่สมรสฝ่ายใดฝ่ายหนึ่งมีอำนาจจัดการได้เพียงลำพังแต่ต้องได้รับความยินยอมจากอีกฝ่ายหนึ่งก่อนนั้น ซึ่งกฎหมายได้วางหลักเกณฑ์เกี่ยวกับการให้ความยินยอมของคู่สมรสอีกฝ่ายบัญญัติไว้ โดยได้บัญญัติไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1479",
        "section_content": "มาตรา 1479 \"การใดที่คู่สมรสฝ่ายใดฝ่ายหนึ่งกระทำ ซึ่งต้องรับความยินยอมร่วมกัน และถ้าการนั้นมีกฎหมายบัญญัติให้ทำเป็นหนังสือหรือให้จดทะเบียนต่อพนักงานเจ้าหน้าที่ ความยินยอมนั้นต้องทำเป็นหนังสือ\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 8)",
        "reference": []
    },
    {
        "section_content": "จากบทบัญญัติดังกล่าว หมายความว่า กรณีที่คู่สมรสจะกระทำกิจการใดในการจัดการสินสมรสซึ่งต้องรับความยินยอมร่วมกันนั้น ถ้าหากว่ากิจการนั้นมีกฎหมายบัญญัติว่าให้ทำเป็นหนังสือหรือให้จดทะเบียนต่อพนักงานเจ้าหน้าที่แล้ว การที่คู่สมรสให้ความยินยอมในการทำกิจการนั้นจะต้องทำเป็นหนังสือด้วย หากหนังสือความยินยอมของคู่สมรสนั้นแม้จะได้ทำกันเองโดยที่ไม่ได้ทำต่อหน้าเจ้าพนักงานก็มีผลสมบูรณ์ตามกฎหมาย เช่น คู่สมรสฝ่ายหนึ่งยินยอมให้คู่สมรสอีกฝ่ายขายที่ดินสินสมรส ที่ดินเป็นอสังหาริมทรัพย์ซึ่งตามมาตรา 456 การขายต้องทำเป็นหนังสือและจดทะเบียนต่อพนักงานเจ้าหน้าที่ คู่สมรสฝ่ายนั้นจะให้ความยินยอมให้คู่สมรสอีกฝ่ายขายที่ดินเพียงด้วยวาจาเท่านั้นไม่ได้ ต้องทำเป็นหนังสือให้ความยินยอมคู่สมรสอีกฝ่ายจึงจะสามารถขายที่ดินสมรสแปลงนี้ได้ แต่ถ้าเป็นกรณีที่คู่สมรสฝ่ายหนึ่งอนุญาตให้คู่สมรสอีกฝ่ายนำเงินสินสมรสจำนวน 10,000 บาท ไปให้บุคคลภายนอกโดยเสน่หา ซึ่งการให้นั้นไม่จำเป็นต้องทำตามแบบเป็นหนังสือหรือต้องมีหลักฐานเป็นหนังสืออย่างใด การยินยอมอนุญาตด้วยวาจาก็ใช้ได้",
        "reference": []
    },
    {
        "section_content": "คำพิพากษาศาลฎีกาที่ 3234/2536 การที่จำเลยร่วมซึ่งเป็นสามีของ ย. ได้ลงชื่อเป็นพยานในหนังสือมอบอำนาจและหนังสือยกกรรมสิทธิ์ที่ดิน และทำบันทึกข้อตกลงสามฝ่ายยินยอมให้ ย. โอนกรรมสิทธิ์ที่ดินดังกล่าวพร้อมสิ่งปลูกสร้างให้แก่โจทก์นั้น ถือว่าจำเลยร่วมยินยอมให้ ย. แลกเปลี่ยนที่ดินสินสมรสกับโจทก์ เมื่อโจทก์ได้ปฏิบัติการชำระหนี้ด้วยการโอนที่ดินของตนให้แก่จำเลย ตามข้อตกลงตรงตามความประสงค์ของ ย. แล้ว สัญญาหรือข้อตกลงจะแลกเปลี่ยนที่ดินระหว่างโจทก์กับ ย. จึงมีผลบังคับได้ตามประมวลกฎหมายแพ่งและพาณิชย์ มาตรา 519 ประกอบมาตรา 456 วรรคสอง จำเลยร่วมในฐานะผู้จัดการมรดกของ ย. จึงต้องโอนที่ดินและสิ่งปลูกสร้าง ย. ให้แก่โจทก์",
        "reference": []
    },
    {
        "section_content": "การเพิกถอนนิติกรรมที่คู่สมรสจัดการสินสมรสที่สำคัญไปโดยลำพัง โดยไม่ได้รับความยินยอมจากคู่สมรสอีกฝ่ายหนึ่ง",
        "reference": []
    },
    {
        "section_content": "การจัดการสินสมรสที่สำคัญตามที่ระบุไว้มาตรา 1476 นั้นต้องกระทำร่วมกันระหว่างคู่สมรส หากว่าคู่สมรสฝ่ายใดฝ่ายหนึ่งดำเนินการจัดการเกี่ยวกับสินสมรสดังกล่าวเพียงลำพังได้นั้นจะต้องได้รับความยินยอมจากคู่สมรสอีกฝ่ายหนึ่งก่อน ถ้าหากว่าการกระทำนั้นได้กระทำไปโดยที่ไม่ได้รับความยินยอมจากคู่สมรสอีกฝ่ายหนึ่ง คู่สมรสนั้นสามารถร้องขอต่อศาลให้เพิกถอนนิติกรรมนั้นได้ โดยกฎหมายได้บัญญัติหลักเกณฑ์ดังกล่าวไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1480",
        "section_content": "มาตรา 1480 \"การจัดการสินสมรสซึ่งต้องจัดการร่วมกันหรือต้องได้รับความยินยอมจากอีกฝ่ายหนึ่งตามมาตรา 1476 ถ้าคู่สมรสฝ่ายหนึ่งได้ทำนิติกรรมไปแต่เพียงฝ่ายเดียว หรือโดยปราศจากความยินยอมของคู่สมรสอีกฝ่ายหนึ่ง คู่สมรสอีกฝ่ายหนึ่งอาจฟ้องให้ศาลเพิกถอน      นิติกรรมนั้นได้ เว้นแต่คู่สมรสอีกฝ่ายหนึ่งได้ให้สัตยาบันแก่นิติกรรมนั้นแล้ว หรือในขณะที่ทำนิติกรรมนั้นบุคคลภายนอกได้กระทำโดยสุจริตและเสียค่าตอบแทน",
        "reference": []
    },
    {
        "section_content": "การฟ้องให้ศาลเพิกถอนนิติกรรมตามวรรคหนึ่ง ห้ามมิให้ฟ้องเมื่อพ้นหนึ่งปีนับแต่วันที่ได้รู้เหตุอันเป็นมูลให้เพิกถอนหรือเมื่อพ้นสิบปีนับแต่วันที่ได้ทำนิติกรรมนั้น\"",
        "reference": []
    },
    {
        "section_content": "จากบทบัญญัติดังกล่าว หมายความว่า การที่คู่สมรสฝ่ายหนึ่งทำนิติกรรมในการจัดการสินสมรสที่สำคัญ 8 ประเภท ที่บัญญัติไว้ในมาตรา 1476 วรรคหนึ่ง ไปเพียงลำพังโดยไม่ได้รับความยินยอมของคู่สมรสอีกฝ่ายหนึ่ง นิติกรรมนั้นไม่สมบูรณ์ คู่สมรสฝ่ายที่มิได้ให้ความยินยอมนั้นอาจขอให้ศาลเพิกถอนนิติกรรมนั้นได้ซึ่งมาตรา 1480 ได้ให้อำนาจแก่คู่สมรสอีกฝ่ายหนึ่งอาจฟ้องให้ศาลเพิกถอนนิติกรรมนั้นได้ โดยกฎหมายมิได้บัญญัติให้นิติกรรมนั้นเป็นโมฆะหรือโมฆียะ แสดงว่า       นิติกรรมที่เกี่ยวกับสินสมรสที่สามีภริยากระทำไปโดยฝ่าฝืนมาตรา 1476(1) ถึง (8) เป็นนิติกรรมที่มีผลสมบูรณ์ตามกฎหมาย เพียงแต่กฎหมายให้สิทธิแก่คู่สมรสอีกฝ่ายหนึ่งอาจฟ้องต่อศาลให้เพิกถอนนิติกรรมนั้นได้เท่านั้น",
        "reference": []
    },
    {
        "section_content": "คำว่า “กระทำการโดยสุจริต” หมายถึง ไม่อาจทราบว่าทรัพย์สินนั้นเป็นสินสมรสหรือเชื่อโดยสุจริตว่าทรัพย์สินนั้นเป็นสินส่วนตัวของคู่สมรสที่ทำนิติกรรม หรือเชื่อโดยสุจริตว่าคู่สมรสที่ทำนิติกรรมเป็นโสดหรือไม่มีคู่สมรส (ประสพสุข บุญเดช. 2559 : 257)",
        "reference": []
    },
    {
        "section_content": "คำพิพากษาศาลฎีกาที่ 5856/2544 บิดาโจทก์ยกที่ดินพิพาทให้โจทก์และจำเลยที่ 1 และเป็นทรัพย์สินที่โจทก์ และจำเลยที่ 1 ได้มาระหว่างสมรส จึงเป็นสินสมรสตามมาตรา 1474(1) เมื่อจำเลยที่ 1 ได้ทำสัญญาขายที่ดินพิพาทให้จำเลยที่ 2 แต่เพียงฝ่ายเดียวโดยปราศจากความยินยอมของโจทก์ซึ่งเป็นคู่สมรส นิติกรรมซื้อขายที่ดินพิพาทดังกล่าวจึงไม่ชอบด้วยมาตรา 1476(1) และเมื่อจำเลยที่ 2 เบิกความยอมรับว่า ก่อนซื้อที่ดินพิพาทจากจำเลยที่ 1 จำเลยที่ 2 รู้ว่าจำเลยที่ 1 มีสามีคือโจทก์ จึงถือได้ว่าจำเลยที่ 2 รับโอนโดยไม่สุจริต โจทก์มีสิทธิฟ้องขอให้ เพิกถอนนิติกรรมการซื้อขายที่ดินพิพาทระหว่างจำเลยที่ 1 และที่ 2 กับนิติกรรมที่จำเลยที่ 2 ยินยอมให้จำเลยที่ 3 เข้าถือกรรมสิทธิ์รวมในที่ดินพิพาทได้ตามมาตรา 1480",
        "reference": []
    },
    {
        "section_content": "คำว่า “ฟ้องให้ศาลเพิกถอนนิติกรรมนั้นได้” หมายถึง ฟ้องขอให้เพิกถอนนิติกรรมนั้นเสียทั้งหมด มิใช่เพิกถอนเฉพาะส่วนของคู่สมรสอีกฝ่ายที่มิได้ให้ความยินยอม สิทธิขอให้เพิกถอนนิติกรรมดังกล่าวไม่ใช่สิทธิเฉพาะตัว เมื่อคู่สมรสที่ไม่ยินยอมถึงแก่ความตาย สิทธิดังกล่าวเป็นมรดกตกทอดแก่ทายาทซึ่งอาจฟ้องขอให้เพิกถอนนิติกรรมนั้นได้ (ประสพสุข บุญเดช. 2559 : 260-261)",
        "reference": []
    },
    {
        "section_content": "คำพิพากษาศาลฎีกาที่ 7680/2551 การเพิกถอนนิติกรรมตามมาตรา 1480 \nวรรคหนึ่ง ต้องเพิกถอนทั้งหมด โดยมีผลเป็นว่าทรัพย์สินอันเป็นวัตถุแห่งหนี้นั้นถ้าเพิกถอนได้ก็ย่อมกลับคืนมาเป็นสินสมรสทั้งหมด มิใช่เพิกถอนแต่เฉพาะส่วนของคู่สมรสที่ไม่ให้ความยินยอม ดังนั้น ในทางกลับกันถ้าเพิกถอนไม่ได้เพราะบุคคลภายนอกทำการโดยสุจริตและเสียค่าตอบแทนก็ย่อมเพิกถอนไม่ได้ทั้งหมด",
        "reference": []
    },
    {
        "section_content": "ตราบใดที่คู่สมรสยังมิได้ใช้สิทธิฟ้องขอให้เพิกถอนนิติกรรมนั้นก็ดี หรือศาลยังไม่มีคำพิพากษาให้เพิกถอนนิติกรรมนั้นตามมาตรา 1480 ก็ดี ต้องถือว่านิติกรรมนั้นมีผลผูกพันใช้บังคับแก่กันตามกฎหมายได้ หรือเพียงแต่อีกฝ่ายมีหนังสือบอกล้างสัญญาไปยังโจทก์โดยมิได้ขอให้ศาลเพิกถอนสัญญา สัญญาจึงยังมีผลสมบูรณ์ตามกฎหมาย",
        "reference": []
    },
    {
        "section_content": "คำพิพากษาศาลฎีกาที่ 3544/2542 แม้ ร. ให้ที่พิพาทซึ่งเป็นสินสมรสโดยเสน่หาแก่จำเลยโดยมิได้รับความยินยอมเป็นหนังสือของโจทก์ซึ่งเป็นคู่สมรสอีกฝ่ายหนึ่งตามมาตรา 1476(5) และมาตรา1479 และโจทก์มีสิทธิฟ้องขอให้เพิกถอนการให้ดังกล่าวภายในกำหนดเวลา 1 ปี นับแต่วันรู้เรื่องที่ ร. จดทะเบียนการให้ที่พิพาทแก่จำเลยหรือภายใน 10 ปี นับแต่วันจดทะเบียนการให้              ตามมาตรา 1480 ได้ก็ตาม แต่โจทก์ยังมิได้ฟ้องขอให้เพิกถอนการให้การให้ที่พิพากษาดังกล่าวจึงยังมีผลบังคับได้ตามปกติ",
        "reference": []
    },
    {
        "section_content": "อายุความในการฟ้องเพิกถอนนิติกรรม",
        "reference": []
    },
    {
        "section_content": "กฎหมายได้บัญญัติเกี่ยวกับเรื่องอายุความในการฟ้องเพิกถอนนิติกรรมไว้ โดยได้บัญญัติไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1480",
        "section_content": "มาตรา 1480 วรรคสอง \"การฟ้องให้ศาลเพิกถอนนิติกรรมตามวรรคหนึ่ง ห้าม\nมิให้ฟ้องเมื่อพ้นหนึ่งปีนับแต่วันที่ได้รู้เหตุอันเป็นมูลให้เพิกถอนหรือเมื่อพ้นสิบปีนับแต่วันที่ได้ทำ     นิติกรรมนั้น\"",
        "reference": []
    },
    {
        "section_content": "จากบทบัญญัติดังกล่าว เป็นบทบัญญัติที่กำหนดอายุความฟ้องร้องที่คู่สมรสอาจฟ้องขอให้เพิกถอนนิติกรรมตามวรรคหนึ่ง โดยห้ามมิให้ฟ้องเมื่อพ้น 1 ปี นับแต่วันที่ได้รู้เหตุอันเป็นมูลให้เพิกถอน หรือเมื่อพ้น 10 ปี นับแต่วันที่ได้ทำนิติกรรมนั้นเช่น การที่สามีทราบว่าภริยาตนได้ขายที่ดินให้แก่จำเลยมาแต่แรกแล้ว โจทก์ก็อาจให้สัตยาบันได้แต่แรกที่ภริยาขายที่ดินให้แก่จำเลย เมื่อโจทก์ฟ้องให้ศาลเพิกถอนนิติกรรมนั้น เมื่อพ้น 1 ปี นับแต่วันที่ได้รู้เหตุอันเป็นมูลให้เพิกถอนจึงเป็นอันขาดอายุความตามมาตร 1480 วรรคสอง",
        "reference": []
    },
    {
        "section_content": "การทำพินัยกรรมในส่วนสินสมรส",
        "reference": []
    },
    {
        "section_content": "เนื่องจากว่าการทำพินัยกรรมยกสินสมรสให้แก่บุคคลใดเป็นการจัดการเกี่ยวกับสินสมรสชนิดหนึ่ง คือเป็นการจำหน่ายสินสมรสซึ่งมีผลเมื่อคู่สมรสผู้จำหน่ายถึงแก่ความตาย ซึ่งกฎหมายได้วางหลักเกณฑ์เกี่ยวกับเรื่องดังกล่าวไว้ โดยบัญญัติไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1481",
        "section_content": "มาตรา 1481 \"คู่สมรสฝ่ายใดฝ่ายหนึ่งไม่มีอำนาจทำพินัยกรรมยกสินสมรสที่เกินกว่าส่วนของตนให้แก่บุคคลใดได้\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 8)",
        "reference": []
    },
    {
        "section_content": "จากบทบัญญัติดังกล่าว หมายความว่า ถ้าคู่สมรสแต่ละฝ่ายจะทำพินัยกรรมจำหน่ายสินสมรสเกินกว่าส่วนของตนไม่ได้ หากขึ้นทำพินัยกรรมยกสินสมรสเกินกว่าส่วนของตนให้แก่บุคคลอื่น พินัยกรรมนั้นไม่มีผลบังคับถึงสินสมรสที่เกินส่วนนั้น คงมีผลเฉพาะสินสมรสที่เป็นส่วนผู้ทำพินัยกรรมเท่านั้น ตามมาตรา 1481 คู่สมรสไม่มีอำนาจทำพินัยกรรมยกสินสมรสที่เกินกว่าส่วนของตนให้แก่บุคคลอื่นได้ และเป็นการห้ามโดยเด็ดขาดแม้คู่สมรสอีกฝ่ายจะยินยอมก็ไม่มีอำนาจทำได้ (ประสพสุข บุญเดช. 2559 : 263-264)",
        "reference": []
    },
    {
        "section_content": "คำพิพากษาศาลฎีกาที่ 3720/2548 โจทก์ได้ที่ดินพิพาทพร้อมสิ่งปลูกสร้างมาระหว่างสมรส ทรัพย์พิพาทจึงเป็นสินสมรสที่โจทก์และ ข. มีสิทธิคนละครึ่งหนึ่ง เมื่อไม่ปรากฏว่าโจทก์ให้ความยินยอมด้วย ข. จึงไม่มีสิทธิทำพินัยกรรมยกทรัพย์พิพาทเกินกว่าส่วนของตนให้แก่จำเลยทั้งสองได้",
        "reference": []
    },
    {
        "section_content": "ข้อห้ามทำพินัยกรรมยกสินสมรสเกินส่วนของตนนี้ ถ้าคู่สมรสได้ทำพินัยกรรมยกสินสมรสที่เกินกว่าส่วนของตนให้แก่บุคคลอื่นไป ก็หามีผลทำให้พินัยกรรมเสียเปล่าไปทั้งฉบับไม่    แค่พินัยกรรมนั้นไม่มีผลบังคับถึงสินสมรสส่วนที่เกิน และคู่สมรสอีกฝ่ายฟ้องขอให้ศาลพิพากษาแสดงว่าพินัยกรรมไม่มีผลผูกพันสินสมรสส่วนของตนได้ (ชาติชาย อัครวิบูลย์. 2552 : 266)",
        "reference": []
    },
    {
        "section_content": "คำพิพากษาศาลฎีกาที่ 1083/2540 ในการทำพินัยกรรมเกี่ยวกับสินสมรสระหว่างสามีภริยาต้องบังคับตามประมวลกฎหมายแพ่งและพาณิชย์ มาตรา 1481 ที่ระบุว่าสามีหรือภริยาไม่มีอำนาจทำพินัยกรรมยกสินสมรส ที่เกินกว่าส่วนของตนให้แก่บุคคลใดได้ ดังนั้น แม้ข้อเท็จจริงจะฟังได้ว่าโจทก์ตกลงยินยอมให้ ช. สามีทำพินัยกรรมยกสินสมรสของตนให้บุคคลอื่น ข้อตกลงยินยอมนั้นย่อมฝ่าฝืนต่อบทบัญญัติดังกล่าว และยังขัดต่อความมุ่งหมายของมาตรา 1646 ที่กำหนดให้บุคคลใด ๆ มีสิทธิทำพินัยกรรมยกทรัพย์สินให้บุคคลอื่นได้ก็แต่เฉพาะทรัพย์สินที่เป็นของตนเท่านั้น เหตุนี้ข้อตกลงยินยอมดังกล่าวจึงไม่ทำให้พินัยกรรมที่ ช. จัดทำมีผลผูกพันไปถึงที่ดินสินสมรสที่เป็นส่วนของโจทก์ด้วยโจทก์ย่อมฟ้องขอให้ศาลพิพากษาแสดงว่าพินัยกรรมไม่มีผลผูกพันสินสมรสที่เป็นส่วนของโจทก์ได้",
        "reference": []
    },
    {
        "section_content": "อำนาจในการจัดการบ้านเรือนของคู่สมรส",
        "reference": []
    },
    {
        "section_content": "เนื่องจากว่าตามปกติแล้วสามีหรือภริยาต่างมีอำนาจจัดการสินสมรสได้โดยลำพังอยู่แล้ว เว้นแต่การจัดการสินสมรสที่สำคัญรวม 8 ประเภท ตามมาตรา 1476 วรรคหนึ่ง ซึ่งจะต้องจัดการร่วมกัน ส่วนการจัดการบ้านเรือนหรือจัดหาสิ่งจำเป็นสำหรับครอบครัวมีความสำคัญต่อการที่จะให้ครอบครัวดำรงคงอยู่ได้ด้วยความผาสุก ซึ่งกฎหมายได้วางเกณฑ์เกี่ยวกับการจัดการบ้านเรือนของคู่สมรสบัญญัติไว้ โดยบัญญัติไว้ในประมวลกฎหมายแพ่งและพาณิชย์\t\t \t\t\t\t  มาตรา 1482 \"ในกรณีที่คู่สมรสฝ่ายใดฝ่ายหนึ่งมีอำนาจจัดการสินสมรสแต่ฝ่ายเดียว คู่สมรสอีกฝ่ายหนึ่งก็ยังมีอำนาจจัดการบ้านเรือนและจัดหาสิ่งจำเป็นสำหรับครอบครัวตามสมควรแก่อัตภาพได้ ค่าใช้จ่ายในการนี้ย่อมผูกพันสินสมรสและสินส่วนตัวของทั้งสองฝ่าย",
        "reference": []
    },
    {
        "section_content": "ถ้าคู่สมรสฝ่ายใดฝ่ายหนึ่งจัดการบ้านเรือนหรือจัดหาสิ่งจำเป็นสำหรับครอบครัวเป็นที่เสียหายถึงขนาด อีกฝ่ายหนึ่งอาจร้องขอให้ศาลสั่งห้ามหรือจำกัดอำนาจนี้เสียได้\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 8)",
        "reference": []
    },
    {
        "section_content": "จากบทบัญญัติดังกล่าว หากกรณีที่คู่สมรสฝ่ายใดฝ่ายหนึ่งมีอำนาจจัดการสินสมรสแต่เพียงผู้เดียวทั้งหมดซึ่งอาจจะเกิดจากการที่มีสัญญาก่อนสมรสหรือมีคำสั่งศาล เช่น คู่สมรสฝ่ายใดฝ่ายหนึ่งจัดการสินสมรสเป็นที่เสียหายถึงขนาด คู่สมรสอีกฝ่ายจึงมายื่นคำขอต่อศาลขอจัดการสินสมรสแต่เพียงผู้เดียวตามมาตรา 1484 และศาลมีคำสั่งอนุญาตตามคำขอของคู่สมรสฝ่ายนั้น แม้กระนั้นก็ตามมาตรา 1482 นี้ ได้มีข้อยกเว้นไว้ที่จะให้คู่สมรสที่ไม่มีอำนาจจัดการสินสมรสเลยนั้นยังคงมีอำนาจที่จะจัดการบ้านเรือนและจัดหาสิ่งจำเป็นสำหรับครอบครัวได้ตามควรแก่อัตภาพ ทั้งนี้ เพราะการจัดการบ้านเรือนหรือจัดหาสิ่งจำเป็นสำหรับครอบครัวมีความสำคัญต่อการที่จะให้ครอบครัวดำรงคงอยู่ได้ด้วยความผาสุกจึงจำเป็นที่สามีหรือภริยาฝ่ายใดฝ่ายหนึ่งมีอำนาจจัดการได้โดยลำพัง การจัดการบ้านเรือนได้แก่การดูแลบ้านเรือนที่อยู่อาศัย การซ่อมแซมบ้านทำรั้วบ้านต่อไฟฟ้าน้ำประปา โทรศัพท์ จ้างคนมาขนขยะ เป็นต้น ส่วนการจัดหาสิ่งจำเป็นสำหรับครอบครัวได้แก่การจัดหาเครื่องอุปโภคมาใช้ในครัวเรือน เช่น จัดซื้อที่นอน เสื้อผ้า อาหาร ยารักษาโรค เป็นต้น สิ่งเหล่านี้คู่สมรสฝ่ายใดฝ่ายหนึ่งแม้จะไม่มีอำนาจจัดการสินสมรสเลยก็ย่อมมีอำนาจจัดการซื้อหามาได้โดยลำพัง แต่ทั้งนี้จะต้องเป็นไปตามสมควรแก่อัตภาพของครอบครัวนั้น ๆ ด้วย",
        "reference": []
    },
    {
        "section_content": "กรณีที่คู่สมรสฝ่ายใดฝ่ายหนึ่งจัดการสินสมรสเสียถึงขนาด",
        "reference": []
    },
    {
        "section_content": "เนื่องจากว่าตามปกติแล้ว คู่สมรสต่างมีอำนาจในการจัดการสินสมรสด้วยกันทั้งสองคน เว้นแต่จะมีสัญญาก่อนสมรสหรือคำสั่งศาลให้คู่สมรสฝ่ายใดฝ่ายหนึ่งมีอำนาจจัดการสินสมรสแต่เพียงผู้เดียว และหากคู่สมรสฝ่ายใดฝ่ายหนึ่งเป็นผู้มีอำนาจจัดการทรัพย์สินแต่เพียงผู้เดียวได้จัดการสินสมรสเป็นที่เสียหายถึงขนาด อีกฝ่ายหนึ่งอาจร้องขอให้ศาลสั่งห้ามมิให้กระทำการนั้นได้ โดยกฎหมายได้บัญญัติหลักเกณฑ์ไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1483",
        "section_content": "มาตรา 1483 \"ในกรณีที่คู่สมรสฝ่ายใดฝ่ายหนึ่งมีอำนาจจัดการสินสมรสแต่ฝ่ายเดียว ถ้าคู่สมรสฝ่ายนั้นจะกระทำ หรือกำลังกระทำการอย่างใดอย่างหนึ่งในการจัดการสินสมรสอันพึงเห็นได้ว่าจะเกิดความเสียหายถึงขนาดอีกฝ่ายหนึ่งอาจร้องขอให้ศาลสั่งห้ามมิให้กระทำการนั้นได้\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 8)",
        "reference": []
    },
    {
        "section_content": "จากบทบัญญัติดังกล่าว หมายความว่า หากคู่สมรสซึ่งมีอำนาจจัดการสินสมรสแต่เพียงฝ่ายเดียวตามสัญญาก่อนสมรสหรือโดยคำสั่งศาลจะกระทำหรือกำลังกระทำการอย่างใดอย่างหนึ่งในการจัดการสินสมรสอันพึงเห็นได้ว่าจะเกิดความเสียหายถึงขนาด คู่สมรสอีกฝ่ายหนึ่งอาจร้องขอให้ศาลสั่งห้ามมิให้กระทำการนั้นได้ เช่น มีสัญญาก่อนสมรสระบุให้อำนาจคู่สมรสฝ่ายใดฝ่ายหนึ่งในอันที่จะจัดการสินสมรสแต่เพียงผู้เดียว คู่สมรสฝ่ายใดฝ่ายหนึ่งกำลังจะว่าจ้างช่างรับเหมาให้ทุบตึกแถวที่เป็นสินสมรสทิ้งเพื่อจะมาใช้ทำเป็นสระว่ายน้ำส่วนตัว แม้คู่สมรสฝ่ายใดฝ่ายหนึ่งจะยังไม่ได้ลงมือกระทำการดังนั้นก็ตาม คู่สมรสอีกฝ่ายก็มีอำนาจที่จะร้องขอต่อศาลให้ห้ามมิให้มีการทุบตึกแถวหรือการจำนองนั้นได้ ทั้งนี้ เพราะเป็นที่เห็นได้ว่าการกระทำดังกล่าวจะก่อให้เกิดความเสียหายถึงขนาดแก่สินสมรส และเมื่อศาลได้มีคำสั่งห้ามมิให้กระทำการทุบตึกแถวหรือจำนองที่ดินเช่นว่านั้นแล้ว ศาลจะแจ้งไปยังนายทะเบียนสมรสเพื่อจดแจ้งไว้ในทะเบียนสมรสให้เป็นที่รู้กันทั่วไป",
        "reference": []
    },
    {
        "section_content": "คู่สมรสฝ่ายใดฝ่ายหนึ่งของเป็นผู้จัดการสินสมรสหรือแยกสินสมรส",
        "reference": []
    },
    {
        "section_content": "เนื่องจากว่าการจัดการสินสมรสซึ่งคู่สมรสต่างมีอำนาจจัดการได้โดยลำพัง เว้นแต่การจัดการสินสมรสที่สำคัญ 8 ประเภท ตามมาตรา 1476 วรรคหนึ่ง ที่ต้องจัดการร่วมกันนั้น หากสามีหรือภริยาได้จัดการสินสมรสไปในทางที่ก่อให้เกิดความเสียหายทำให้มีหนี้สินล้นพ้นตัว เป็นต้น ซึ่งกฎหมายได้บัญญัติทางแก้ไว้ โดยได้บัญญัติไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1484",
        "section_content": "มาตรา 1484 \"ถ้าคู่สมรสฝ่ายซึ่งมีอำนาจจัดการสินสมรส",
        "reference": []
    },
    {
        "section_content": "จัดการสินสมรสเป็นที่เสียหายถึงขนาด",
        "reference": []
    },
    {
        "section_content": "ไม่อุปการะเลี้ยงดูอีกฝ่ายหนึ่ง",
        "reference": []
    },
    {
        "section_content": "มีหนี้สินล้นพ้นตัว หรือทำหนี้เกินกึ่งหนึ่งของสินสมรส",
        "reference": []
    },
    {
        "section_content": "ขัดขวางการจัดการสินสมรสของอีกฝ่ายหนึ่งโดยไม่มีเหตุผลอันสมควร",
        "reference": []
    },
    {
        "section_content": "มีพฤติการณ์ปรากฏว่าจะทำความหายนะให้แก่สินสมรส",
        "reference": []
    },
    {
        "section_content": "อีกฝ่ายหนึ่งอาจร้องขอให้ศาลสั่งอนุญาตให้ตนเป็นผู้จัดการสินสมรสแต่ผู้เดียวหรือสั่งให้แยกสินสมรสได้",
        "reference": []
    },
    {
        "section_content": "ในกรณีตามวรรคหนึ่ง ถ้ามีคำขอ ศาลอาจกำหนดวิธีคุ้มครองชั่วคราวเพื่อจัดการ สินสมรสได้ตามที่เห็นสมควร และหากเป็นกรณีฉุกเฉินให้นำบทบัญญัติเรื่องคำขอในเหตุฉุกเฉินตามประมวลกฎหมายวิธีพิจารณาความแพ่งมาใช้บังคับ” (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 8-9)",
        "reference": []
    },
    {
        "section_content": "จากบทบัญญัติกฎหมายดังกล่าว คู่สมรสอีกฝ่ายหนึ่งอาจร้องขอให้ศาลสั่งอนุญาตให้ตนเป็นผู้จัดการสินสมรสแต่ผู้เดียว หรือร้องขอให้แยกสินสมรสก็ได้ ซึ่งเหตุที่คู่สมรสฝ่ายใดฝ่ายหนึ่งจะมาร้องขอต่อศาลมี 5 ประการ ดังนี้",
        "reference": []
    },
    {
        "section_content": "คู่สมรสนั้นจัดการสินสมรสเป็นที่เสียหายถึงขนาด เช่น สินสมรสเป็นตึกแถวที่อาจให้คนเช่าทำเป็นร้านค้าได้ค่าเช่าเดือนละ 50,000 บาท กลับทุบทิ้งไปทำให้ขาดรายได้ เป็นต้น",
        "reference": []
    },
    {
        "section_content": "ไม่อุปการะเลี้ยงดูคู่สมรสฝ่ายที่มาร้องขอต่อศาล แต่ทั้งนี้ไม่รวมถึงการไม่อุปการะเลี้ยงดูบุตร",
        "reference": []
    },
    {
        "section_content": "มีหนี้สินล้นพ้นตัว คือ หนี้สินมากกว่าทรัพย์สินที่ตนมีอยู่ หรือไปทำหนี้เกินกว่าครึ่งหนึ่งของสินสมรสที่มีอยู่ ทั้งนี้ แม้หนี้สินที่เกิดขึ้นจะเป็นเพราะเศรษฐกิจของประเทศไม่ดี มิใช่เนื่องมาจากความผิดพลาดในการจัดการสินสมรสของคู่สมรสผู้นั้นก็ตาม การมีหนี้สินล้นพ้นตัวหรือมีหนี้สินมากเกินส่วนในสินสมรสของตนน่าจะเกิดอันตรายหรือความเสียหายแก่คู่สมรสอีกฝ่ายหนึ่งแล้ว",
        "reference": []
    },
    {
        "section_content": "ขัดขวางการจัดการสินสมรสของอีกฝ่ายหนึ่งโดยไม่มีเหตุสมควร เช่น บ้านซึ่งเป็นสินสมรสชำรุดทรุดโทรมมาก คู่สมรสอีกฝ่ายหนึ่งจะจ้างช่างมาซ่อมแซมก็ขัดขวาง เป็นต้น",
        "reference": []
    },
    {
        "section_content": "มีพฤติการณ์ปรากฏว่าจะทำความหายนะให้แก่สินสมรส เช่น คู่สมรสเอาเงินที่เป็นสินสมรสไปใช้จ่ายฟุ่มเฟือย ชวนเพื่อนฝูงไปเที่ยวเล่นการพนันเสมอ ๆ สิ้นเปลืองเงินทองเป็นอันมาก เป็นต้น",
        "reference": []
    },
    {
        "section_content": "การเปลี่ยนแปลงคำสั่งของศาลที่ห้ามหรือจำกัดอำนาจจัดการสินสมรส",
        "reference": []
    },
    {
        "section_content": "หากกรณีที่ศาลมีคำสั่งห้ามคู่สมรสไม่ให้จัดการสินสมรสต่อไป ไม่ว่าจะเป็นเพราะไม่มีสิทธิจัดการสินสมรสได้จัดการบ้านเรือนและจัดหาสิ่งจำเป็นสำหรับครอบครัวเกินแก่ฐานานุรูป หรือเป็นเพราะมีสิทธิจัดการสินสมรสแต่ฝ่ายเดียวจะกระทำหรือกำลังกระทำให้สินสมรสเสียหายถึงขนาด หรือได้กระทำให้สินสมรสเสียหายถึงขนาด หรือเพราะเหตุไม่อุปการะเลี้ยงดูอีกฝ่ายหนึ่ง       ถ้าต่อมาปรากฏว่าฝ่ายที่ถูกห้ามมิให้จัดการสินสมรสนั้นได้ประพฤติตัวเป็นคนดี คู่สมรสก็อาจขอให้ศาลยกเลิกคำสั่งห้ามได้ ซึ่งกฎหมายได้บัญญัติหลักเกณฑ์ไว้ โดยได้บัญญัติไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1484/1",
        "section_content": "มาตรา 1484/1 \"ในกรณีที่ศาลได้มีคำสั่งห้ามหรือจำกัดอำนาจในการจัดการสินสมรสของคู่สมรสฝ่ายใดฝ่ายหนึ่งตามมาตรา 1482 มาตรา 1483 หรือมาตรา 1484 ถ้าต่อมาเหตุแห่งการนั้นหรือพฤติการณ์ได้เปลี่ยนแปลงไป สมรสฝ่ายใดฝ่ายหนึ่งอาจร้องขอต่อศาลให้ยกเลิกหรือเปลี่ยนแปลงคำสั่งที่ห้ามหรือจำกัดอำนาจจัดการสินสมรสนั้นได้ ในการนี้ศาลจะมีคำสั่ง ใด ๆ ตามที่เห็นสมควรก็ได้\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 9)",
        "reference": []
    },
    {
        "section_content": "จากบทบัญญัติดังกล่าว เป็นบทบัญญัติว่าด้วยอำนาจศาลที่จะยกเลิกหรือเปลี่ยนแปลงคำสั่งที่ห้ามหรือจำกัดอำนาจจัดการสินสมรสตามมาตรา 1482 มาตรา 1483 หรือมาตรา 1484 หากต่อมาภายหลังเหตุหรือพฤติการณ์ได้เปลี่ยนแปลงไป คู่สมรสฝ่ายใดฝ่ายหนึ่งมีสิทธิร้องขอต่อศาลให้สั่งยกเลิกหรือเปลี่ยนแปลงคำสั่งที่ห้ามหรือที่จำกัดอำนาจในการจัดการสินสมรสนั้นได้ ซึ่งศาลมีดุลพินิจที่จะมีคำสั่งอนุญาตตามคำขอหรือสั่งอนุญาตบางส่วนก็ได้ตามที่เห็นสมควร เช่น คู่สมรสฝ่ายใดฝ่ายหนึ่งเป็นคนสุรุ่ยสุร่าย เที่ยวกลางคืนเป็นประจำ ศาลมีคำสั่งอนุญาตตามคำขอของคู่สมรสอีกฝ่ายที่จำกัดมิให้คู่สมรสฝ่ายนั้นมีอำนาจในการจัดการสินสมรสใด ๆ ได้",
        "reference": []
    },
    {
        "section_content": "การขอเป็นผู้จัดการสินสมรสโดยเฉพาะแต่ผู้เดียวหรือขอเข้าร่วมจัดการสินสมรส",
        "reference": []
    },
    {
        "section_content": "หลักทั่วไปของการจัดการสินสมรสเนื่องจากคู่สมรสฝ่ายใดฝ่ายหนึ่งมีอำนาจจัดการสินสมรสโดยไม่ต้องรับความยินยอมจากอีกฝ่ายตามมาตรา 1486 วรรคสอง เว้นแต่การจัดการสินสมรสที่สำคัญ 8 ประเภท ตามมาตรา 1476 วรรคหนึ่ง ซึ่งหากคู่สมรสที่ไม่ประสงค์ให้อีกฝ่ายจัดการสินสมรส หรือเกรงว่าการจัดการสินสมรสไปโดยลำพังฝ่ายเดียวนั้นอาจเสียหายได้ และถ้าการที่จะกระทำเช่นนี้จะเป็นประโยชน์ยิ่งกว่า ซึ่งกฎหมายได้กำหนดบทยกเว้นไว้ โดยบัญญัติหลักเกณฑ์ไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1485",
        "section_content": "มาตรา 1485 \"คู่สมรสฝ่ายใดฝ่ายหนึ่งอาจร้องขอต่อศาลให้ตนเป็นผู้จัดการสินสมรสโดยเฉพาะอย่างใดอย่างหนึ่งหรือเข้าร่วมจัดการในการนั้นได้ ถ้าการที่จะทำเช่นนั้นจะเป็นประโยชน์ยิ่งกว่า\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 9)",
        "reference": []
    },
    {
        "section_content": "จากบทบัญญัติดังกล่าวนั้น ให้อำนาจแก่คู่สมรสฝ่ายใดฝ่ายหนึ่งซึ่งอาจร้องขอให้ตนเป็นผู้จัดการสินสมรสโดยเฉพาะอย่างหรือเข้าร่วมจัดการในการนั้น ถ้าการที่จะทำเช่นนั้นเป็นประโยชน์ยิ่งกว่าซึ่งเป็นข้อยกเว้นจากหลักทั่วไป ซึ่งการจัดการสินสมรสโดยเฉพาะอย่างใดอย่างหนึ่ง หรือเข้าร่วมในการจัดการนั้นคือเข้าร่วมในการจัดการสินสมรสโดยเฉพาะนั้น แสดงว่าสินสมรสนั้นอาจทรัพย์สินประเภทต้องจัดการเป็นพิเศษ คู่สมรสฝ่ายใดฝ่ายหนึ่งอาจไม่มีความรู้ความชำนาญพอในการจัดการสินสมรสนั้นจึงจำเป็นต้องให้อีกฝ่ายเป็นผู้จัดการโดยเฉพาะหรือเข้าร่วมในการจัดการถ้าการที่จะทำเช่นนั้นจะเป็นประโยชน์ยิ่งกว่า",
        "reference": []
    },
    {
        "section_content": "การแจ้งไปยังนายทะเบียนสมรสเมื่อศาลมีคำพิพากษาหรือคำสั่งเกี่ยวกับอำนาจจัดการสินสมรส",
        "reference": []
    },
    {
        "section_content": "เมื่อศาลได้มีคำพิพากษาหรือคำสั่งเปลี่ยนแปลงอำนาจในการจัดการสินสมรสตามคำขอของคู่สมรสฝ่ายใดฝ่ายหนึ่งแล้ว หรือมีการแยกสินสมรสโดยผลของกฎหมายแล้วบุคคลภายนอกจะไม่มีทางทราบได้อย่างชัดเจน ซึ่งกฎหมายได้บัญญัติหลักเกณฑ์ไว้ โดยได้บัญญัติไว้ในประมวลกฎหมายแพ่งและพาณิชย์",
        "reference": []
    },
    {
        "law_name": "ประมวลกฎหมายแพ่งและพาณิชย์",
        "section_num": "1486",
        "section_content": "มาตรา 1486 \"เมื่อศาลได้มีคำพิพากษาหรือคำสั่งที่สุดตามความในมาตรา 1482 วรรคสอง มาตรา 1483 มาตรา 1484 มาตรา 1484/1 หรือมาตรา 1491 มาตรา 1492/1 หรือมาตรา 1598/17 หรือเมื่อคู่สมรสพ้นจากการเป็นบุคคลล้มละลาย ให้ศาลแจ้งไปยังนายทะเบียนเพื่อจดแจ้งไว้ในทะเบียนสมรส\" (พระราชบัญญัติแก้ไขเพิ่มเติมประมวลกฎหมายแพ่งและพาณิชย์ (24). 2567 : 9)",
        "reference": []
    },
    {
        "section_content": "จากบทบัญญัติดังกล่าวนั้น กำหนดให้เป็นหน้าที่ของศาลที่มีคำพิพากษาหรือคำสั่งดังกล่าวต้องแจ้งผลของการเปลี่ยนแปลงอำนาจในการจัดการสินสมรสหรือการแยกสินสมรสนี้ไปยังนายทะเบียนสมรสเพื่อจดแจ้งในทะเบียนสมรส อันจะเป็นประโยชน์แก่บุคคลภายนอกที่จะได้รับทราบและสามารถตรวจสอบได้โดยสะดวกและชัดเจน",
        "reference": []
    }
]